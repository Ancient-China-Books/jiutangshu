<?xml version='1.0' encoding='utf-8'?>
<html lang="zh-Hant" xml:lang="zh-Hant" xmlns="http://www.w3.org/1999/xhtml"><head><meta content="width=device-width, initial-scale=1" name="viewport"/><link href="../Styles/page_styles.css" rel="stylesheet" type="text/css"/><link href="../Styles/stylesheet.css" rel="stylesheet" type="text/css"/><title id="toc_1">舊唐書-卷四十一·志第二十一·地理四</title><script src="../Styles/main.js" type="text/javascript"></script></head><body><div id="text">
<div class="section" id="title-0"><h1>志第二十一</h1><hr/></div>
<div class="section" id="title-1"><h2>
<strong>地理四</strong>
</h2></div>
<p class="strong" id="p0"><a class="gg-link" href="#p0" onclick="return changeColor(this);"></a>劍南道東西道九　嶺南道五管十</p>
<div class="section" id="title-2"><h3>劍南道</h3></div>
<p id="p1"><a class="gg-link" href="#p1" onclick="return changeColor(this);"></a>成都府　隋蜀郡。武德元年，改為益州，置總管府，管益、綿、陵、遂、資、雅、嘉、瀘、戎、會、松、翼、巂、南寧、昆、恭十七州。益州領成都、雒、九隴、郫、雙流、新津、晉原、青城、陽安、金水、平泉、玄武、綿竹等十三縣。又置唐隆、導江二縣。二年，分置邛、眉、普、榮、登五州，屬總管府。又置新都、什邡二縣。三年，罷總管，置西南道行臺。仍分綿竹、導江、九隴三縣立濛州，陽安、金水、平泉三縣立簡州，割玄武屬梓州，又析置德陽、新繁、萬春三縣。九年，罷行臺，置都督府，督益、綿、簡、嘉、陵、眉、犍、邛十州，<span class="jiaozhusup">寰宇記卷七二作「督益、綿、簡、嘉、陵、雅、眉、濛、犍、邛十州。」</span>并督巂、南寧、會都督府。<span class="jiaozhusup">「南寧會」，各本原作「南會寧」，據本卷上下文改。</span>貞觀二年，廢濛州之九隴、綿竹、導江來屬，仍改萬春為溫江。六年，罷南寧都督，更置戎州都督，屬益州。八年，兼領南金州都督。十年，又督益、綿、簡、嘉、陵、雅、眉、邛八州，茂、巂二都督。十七年，置蜀縣。龍朔二年，升為大都督府，仍置廣都縣。咸亨二年，置金堂。儀鳳二年，<span class="jiaozhusup">「年」下各本原有「縣其」二字，據下文濛陽沿革及寰宇記卷七六刪。</span>又置唐昌、濛陽二縣。垂拱三年，分雒、九隴等十三縣置彭、蜀二州。<span class="jiaozhusup">據本卷下文及寰宇記卷七三、卷七五，「三年」當作「二年」，「彭蜀二州」當作「漢彭蜀三州」。</span>其年，又置犀浦縣。聖曆三年，又置東陽縣。天寶元年，改益州為蜀郡，依舊大都督府，督劍南三十八郡。十五載，玄宗幸蜀，駐蹕成都。至德二年十月，駕迴西京，改蜀郡為成都府，長史為尹。又分為劍南東川、西川各置節度使。廣德元年，黃門侍郎嚴武為成都尹，復併東、西川為一節度。自崔寧鎮蜀後，分為西川，自後不改。舊領縣十六，戶十一萬七千八百八十九，口七十四萬三百一十二。漢朝蜀郡，戶二十六萬八千二百七十，口一百二十四萬。天寶領縣十，戶十六萬九百五十，口九十二萬八千一百九十九。在京師西南二千三百七十九里，至東都三千二百一十六里。</p>
<p class="em2" id="p2"><a class="gg-link" href="#p2" onclick="return changeColor(this);"></a>成都　漢縣，屬蜀郡。漢朝成都一縣，管戶一萬六千二百五十六。蜀，三代之時西南夷國，或臣或否。至秦惠王既霸西戎，欲廣其地，乃令其相張儀、司馬錯伐蜀。取其地，立漢中、巴、蜀三郡。蜀王本都廣都之樊鄉，張儀平蜀後，自赤里街移治於少城，今州城是也。蜀城，張儀所築。</p>
<p class="em2" id="p3"><a class="gg-link" href="#p3" onclick="return changeColor(this);"></a>華陽　貞觀十七年，分成都縣置蜀縣，在州郭下，與成都分理。乾元元年二月，改為華陽。</p>
<p class="em2" id="p4"><a class="gg-link" href="#p4" onclick="return changeColor(this);"></a>新都　漢縣，屬廣漢郡。</p>
<p class="em2" id="p5"><a class="gg-link" href="#p5" onclick="return changeColor(this);"></a>新繁　漢繁縣，屬蜀郡。劉禪時加「新」字。</p>
<p class="em2" id="p6"><a class="gg-link" href="#p6" onclick="return changeColor(this);"></a>犀浦　垂拱二年，分成都縣置。</p>
<p class="em2" id="p7"><a class="gg-link" href="#p7" onclick="return changeColor(this);"></a>雙流　漢廣都縣地，屬蜀郡。隋置雙流縣。</p>
<p class="em2" id="p8"><a class="gg-link" href="#p8" onclick="return changeColor(this);"></a>廣都　龍朔三年，分雙流置，取隋舊名。</p>
<p class="em2" id="p9"><a class="gg-link" href="#p9" onclick="return changeColor(this);"></a>郫　漢縣，屬蜀郡。隋置濛州，大業省為郫縣。</p>
<p class="em2" id="p10"><a class="gg-link" href="#p10" onclick="return changeColor(this);"></a>溫江　漢郫縣地，魏蜀郡治於此。隋為萬春縣。貞觀元年，改為溫江。</p>
<p class="em2" id="p11"><a class="gg-link" href="#p11" onclick="return changeColor(this);"></a>靈池　久視元年，分蜀縣置東陽縣。天寶元年，改為靈池。</p>
<p id="p12"><a class="gg-link" href="#p12" onclick="return changeColor(this);"></a>漢州上　垂拱二年，分益州五縣置漢州。天寶元年，改為德陽郡。乾元元年，復為漢州。領縣五，戶六萬九千五，口三十萬八千二百三。至京師二千二百里，至東都三千一百一十六里。</p>
<p class="em2" id="p13"><a class="gg-link" href="#p13" onclick="return changeColor(this);"></a>雒　漢縣，屬廣漢郡。後漢置益州，治於雒。晉置新都郡，宋、齊為廣漢郡。垂拱二年，置漢州。皆治雒縣也。</p>
<p class="em2" id="p14"><a class="gg-link" href="#p14" onclick="return changeColor(this);"></a>德陽　後周廢縣。武德三年，分雒置。</p>
<p class="em2" id="p15"><a class="gg-link" href="#p15" onclick="return changeColor(this);"></a>什邡　漢縣，屬廣漢郡。後周改為方寧。武德三年，改為什邡。雍齒侯邑，在縣北四十步。</p>
<p class="em2" id="p16"><a class="gg-link" href="#p16" onclick="return changeColor(this);"></a>綿竹　漢縣，屬廣漢郡。隋開皇二年，置晉熙縣。十八年，又改為孝水縣。<span class="jiaozhusup">各本原作「李冰」，據隋志、元和志卷三一、寰宇記卷七三改。</span>大業三年，改為綿竹。武德三年，屬濛州。州廢，來屬之。</p>
<p class="em2" id="p17"><a class="gg-link" href="#p17" onclick="return changeColor(this);"></a>金堂　咸亨二年，分雒縣、新都置，屬益州。垂拱二年，來屬。</p>
<p id="p18"><a class="gg-link" href="#p18" onclick="return changeColor(this);"></a>彭州上　垂拱二年，分益州四縣置彭州，天寶元年，改為濛陽郡。乾元元年，復為彭州。領縣四，戶五萬五千九百二十二，口三十五萬七千三百八十七。至京師二千三百三十九里，至東都三千一百六十九里。</p>
<p class="em2" id="p19"><a class="gg-link" href="#p19" onclick="return changeColor(this);"></a>九隴　州所治。漢繁縣地，宋置晉壽郡，古城在縣西北三里。梁置東益州。後魏為天水郡，仍改為九隴。初於縣東三里置濛州，大業省。武德三年，復置濛州，領九隴、綿竹、導江三縣，置彭州之名也。<span class="jiaozhusup">寰宇記卷七三作「貞觀初省，縣屬益州。垂拱二年，於縣置彭州。」此處「置」上疑有脫誤。</span>三縣置，屬益州。<span class="jiaozhusup">據本卷上文及元和志卷三一、寰宇記卷七三，此文上當脫唐昌縣之記載。</span>垂拱二年，屬彭州。長壽二年，改為周昌。神龍初復置。</p>
<p class="em2" id="p20"><a class="gg-link" href="#p20" onclick="return changeColor(this);"></a>濛陽　儀鳳二年，分九隴、雒、什邡三縣置，屬益州。垂拱三年，來屬。</p>
<p class="em2" id="p21"><a class="gg-link" href="#p21" onclick="return changeColor(this);"></a>導江　蜀置都安縣，後周改為汶山。武德元年，改為盤龍，尋改為導江。三年，割屬濛州。州廢，屬益州。舊治灌口城，武德元年，移治導江郡。<span class="jiaozhusup">按唐無導江郡，合鈔卷六一地理志作「移治今所」。</span>垂拱二年，來屬。</p>
<p id="p22"><a class="gg-link" href="#p22" onclick="return changeColor(this);"></a>蜀州　垂拱二年，分益州四縣置。天寶元年，改為唐安郡。乾元元年，復為蜀州也。領縣四，戶五萬六千五百七十七，口三十九萬六百九十四。至京師三千三百三十二里，至東都三千一百七十二里。</p>
<p class="em2" id="p23"><a class="gg-link" href="#p23" onclick="return changeColor(this);"></a>晉原　漢江源地，屬蜀州。李雄立江源郡，晉改為多融縣，又改為晉原。鶴鳴山，在西北十里。</p>
<p class="em2" id="p24"><a class="gg-link" href="#p24" onclick="return changeColor(this);"></a>青城　漢江源縣地。南齊置齊基縣，後周改為青城。山在西北三十二里。舊「青」字加水，開元十八年，去「水」為「青」。</p>
<p class="em2" id="p25"><a class="gg-link" href="#p25" onclick="return changeColor(this);"></a>唐安　本漢江源縣地，後魏於此立犍為郡及僰道縣。隋省。武德元年復置，改為唐隆。長壽二年，為武隆。先天元年，改為唐安。</p>
<p class="em2" id="p26"><a class="gg-link" href="#p26" onclick="return changeColor(this);"></a>新津　漢武陽縣，屬犍為郡。後周改為新津，屬益州。垂拱二年，屬蜀州也。</p>
<p id="p27"><a class="gg-link" href="#p27" onclick="return changeColor(this);"></a>眉州上　隋眉山郡之通義縣。武德二年，割嘉州之通義、丹稜、洪雅、青神、南安五縣置眉州。五年，省南安。貞觀二年，置隆山縣。<span class="jiaozhusup">各本原作「龍山縣」，據下文陵州沿革及寰宇記卷七四、新志改。</span>天寶元年，改為通義郡。乾元元年，復為眉州也。舊領縣五，戶三萬六千九，口十六萬九千七百五十五。天寶，戶四萬三千五百二十九，口一十七萬五千二百五十六。至京師二千五百五十里，至東都三千二百八十九里。</p>
<p class="em2" id="p28"><a class="gg-link" href="#p28" onclick="return changeColor(this);"></a>通義　後漢置通義縣，屬齊通郡。<span class="jiaozhusup">「郡」上各本原有「義」字，據隋志、元和志卷三二、寰宇記卷七四刪。</span>梁改為青州，後魏改為眉州。後改通義為安洛，又復通義。隋初為廣通，<span class="jiaozhusup">「通」字各本原無，據隋志、寰宇記卷七四補。</span>尋改為通義。武德元年，於縣置唐眉州也。</p>
<p class="em2" id="p29"><a class="gg-link" href="#p29" onclick="return changeColor(this);"></a>彭山　漢武陽縣地，<span class="jiaozhusup">「武陽」各本原作「陽武」，據漢志、元和志卷三二、寰宇記卷七四改。</span>屬犍為。晉於郡置西江陽郡。後魏增置隆山郡，以界內有鼎鼻山，地形隆故也。隋改為陵州隆山縣。先天元年，改為彭山也。</p>
<p class="em2" id="p30"><a class="gg-link" href="#p30" onclick="return changeColor(this);"></a>丹稜　本南齊齊樂郡，<span class="jiaozhusup">「齊」字各本原作「二」，據元和志卷三二、寰宇記卷七四改。</span>後周改為洪雅縣。隋改為丹稜，屬嘉州。武德二年，來屬也。</p>
<p class="em2" id="p31"><a class="gg-link" href="#p31" onclick="return changeColor(this);"></a>洪雅　後周洪雅鎮，隋改為縣。武德九年，置犍州。貞觀初，州廢，屬眉州也。</p>
<p class="em2" id="p32"><a class="gg-link" href="#p32" onclick="return changeColor(this);"></a>青神　漢南安縣，屬犍為郡。縣臨青衣江，西魏置青衣縣。本治思蒙水口，武德八年，移於今治，屬眉州也。</p>
<p id="p33"><a class="gg-link" href="#p33" onclick="return changeColor(this);"></a>綿州上　隋金山郡。武德元年，改為綿州，領巴西、昌隆、涪城、魏城、金山、萬安、神泉七縣。三年，分置顯武、龍安、<span class="jiaozhusup">各本原作「隴安」，據本卷下文及元和志卷三三、寰宇記卷八三改。</span>文義、鹽泉四縣。七年，省金山縣。貞觀元年，又省文義縣。舊領縣九，戶四萬三千九百四，口十九萬五千五百六十三。天寶領縣九，戶六萬五千六十六，口二十六萬三千三百五十二。至京師二千五百九里，至東都三千二百五十九里。</p>
<p class="em2" id="p34"><a class="gg-link" href="#p34" onclick="return changeColor(this);"></a>巴西　漢涪縣，屬廣漢郡。晉置梓潼郡，<span class="jiaozhusup">「潼」字各本原無，據元和志卷三三、寰宇記卷八三補。</span>西魏置潼州。隋改為綿州，煬帝改為金山郡。隋改涪為巴西縣也。</p>
<p class="em2" id="p35"><a class="gg-link" href="#p35" onclick="return changeColor(this);"></a>涪城　漢涪縣地，東晉置始平郡。後魏改為涪城及潼縣。隋改潼為涪城。</p>
<p class="em2" id="p36"><a class="gg-link" href="#p36" onclick="return changeColor(this);"></a>昌明　漢涪縣地，晉置漢昌縣，後魏為昌隆。先天元年，改為昌明。舊有顯武縣，神龍元年，改為興聖。開元二年廢，併入昌明，仍分巴西、涪城、萬安三縣地置興聖縣。二十七年廢，地各還本屬。</p>
<p class="em2" id="p37"><a class="gg-link" href="#p37" onclick="return changeColor(this);"></a>魏城　隋置。</p>
<p class="em2" id="p38"><a class="gg-link" href="#p38" onclick="return changeColor(this);"></a>羅江　漢涪縣地。晉於梓潼水尾萬安故城置萬安縣。後魏置萬安郡，隋廢。天寶元年，改萬安為羅江。廉泉、讓水，出縣北平地也。</p>
<p class="em2" id="p39"><a class="gg-link" href="#p39" onclick="return changeColor(this);"></a>神泉　漢涪縣地。<span class="jiaozhusup">「涪縣」各本原作「涪城」，據漢志、元和志卷三三、寰宇記卷八三改。</span>晉置西充國縣，<span class="jiaozhusup">各本原作「西園縣」，據晉志、元和志卷三三、寰宇記卷八三改。</span>隋改為神泉，以縣西泉能愈疾故也。</p>
<p class="em2" id="p40"><a class="gg-link" href="#p40" onclick="return changeColor(this);"></a>鹽泉　武德三年，分魏城置也。<span class="jiaozhusup">各本原作「涪城」，據元和志卷三三、寰宇記卷八三改。</span></p>
<p class="em2" id="p41"><a class="gg-link" href="#p41" onclick="return changeColor(this);"></a>龍安　隋金山縣。<span class="jiaozhusup">各本原作「金水縣」，據隋志、元和志卷三三、寰宇記卷八三改。</span>武德三年，復置，改為龍安。</p>
<p class="em2" id="p42"><a class="gg-link" href="#p42" onclick="return changeColor(this);"></a>西昌　隋金山縣。隋末廢。永淳元年，復置，改為西昌也。</p>
<p id="p43"><a class="gg-link" href="#p43" onclick="return changeColor(this);"></a>劍州　隋普安郡。武德元年，改為始州，領縣七。聖曆二年，置劍門縣。先天二年，改始州為劍州。天寶五年，改為普安郡。乾元元年，復為劍州也。舊領縣七，戶三萬六千七百一十四，口十九萬九十六。天寶領縣八，戶二萬三千五百一十，口一十萬四百五十。至京師一千六百六十二里，至東都二千五百六十里。</p>
<p class="em2" id="p44"><a class="gg-link" href="#p44" onclick="return changeColor(this);"></a>普安　漢梓潼縣，廣漢郡治也。宋置南安郡，梁置南梁州，<span class="jiaozhusup">「梁置南」三字各本原無，據隋志補。</span>又改為安州。西魏改為始州，兼置普安郡。武德元年，<span class="jiaozhusup">「元」字各本原作「三」，據本卷上文及元和志卷三三、寰宇記卷八四改。</span>復為始州。皆治於普安也。</p>
<p class="em2" id="p45"><a class="gg-link" href="#p45" onclick="return changeColor(this);"></a>黃安　梁分梓潼縣置梁安縣，尋改為黃安。</p>
<p class="em2" id="p46"><a class="gg-link" href="#p46" onclick="return changeColor(this);"></a>永歸　隋分梓潼縣置。</p>
<p class="em2" id="p47"><a class="gg-link" href="#p47" onclick="return changeColor(this);"></a>梓潼　漢縣。蜀先分廣漢置梓潼，西魏改為潼川郡，隋為梓潼縣。後魏自涪縣移梓潼郡於今縣，屬始州，仍改郡為縣也。</p>
<p class="em2" id="p48"><a class="gg-link" href="#p48" onclick="return changeColor(this);"></a>陰平　晉流人入蜀，於縣置北陰平郡。山北有十八隴山，山有隴十八也。</p>
<p class="em2" id="p49"><a class="gg-link" href="#p49" onclick="return changeColor(this);"></a>武連　漢梓潼縣地。宋置武都郡及下辨縣，又改下辨為武功。後魏改為武連也。</p>
<p class="em2" id="p50"><a class="gg-link" href="#p50" onclick="return changeColor(this);"></a>臨津　漢梓潼縣地。南齊置相厚縣，隋改為臨津也。</p>
<p class="em2" id="p51"><a class="gg-link" href="#p51" onclick="return changeColor(this);"></a>劍門　聖曆二年，分普安、永歸、陰平三縣地，於方期驛城置劍門，縣界大劍山，即梁山也。其北三十里所，有小劍山。大劍山有劍閣道，三十里至劍處，<span class="jiaozhusup">合鈔卷六一地理志作「險處」。</span>張載刻銘之所。劍山東西二百三十一里。</p>
<p id="p52"><a class="gg-link" href="#p52" onclick="return changeColor(this);"></a>梓州上　隋新城郡。武德元年，改為梓州，領郪、射洪、鹽亭、飛烏四縣。三年，又以益州玄武來屬。四年，又置永泰縣。調露元年，置銅山縣。天寶元年，改為梓潼郡。乾元元年，復為梓州。乾元後，分蜀為東、西川，梓州恆為東川節度使治所。舊領縣七，戶四萬五千九百二十九，口二十四萬八千三百九十四。天寶領縣八，戶六萬一千八百二十四，口二十四萬六千六百五十二。至京師二千九十里，<span class="jiaozhusup">「十」字各本原作「百」，據通鑑卷二三七注引舊志改。</span>至東都二千九百里。</p>
<p class="em2" id="p53"><a class="gg-link" href="#p53" onclick="return changeColor(this);"></a>郪　漢縣，屬廣漢郡，歷晉、宋、齊不改。梁於縣置新州，西魏改為昌城郡。隋改為梓州，煬帝改為新城郡。郡城左帶涪水，<span class="jiaozhusup">各本「郡」字原作「二」，「涪」字原作為「潼」，據通典卷一七六改。</span>右挾中江，鄰居水陸之要。梓州所治，以梓潼水為名也。</p>
<p class="em2" id="p54"><a class="gg-link" href="#p54" onclick="return changeColor(this);"></a>射洪　漢郪縣地，後魏分置射洪縣。婁縷灘東六里，有射江，語訛為「洪」。</p>
<p class="em2" id="p55"><a class="gg-link" href="#p55" onclick="return changeColor(this);"></a>通泉　漢廣漢縣地，隋縣也。</p>
<p class="em2" id="p56"><a class="gg-link" href="#p56" onclick="return changeColor(this);"></a>玄武　漢底道縣，屬蜀郡。晉改為玄武。武德元年，屬益州。三年，割屬梓州也。</p>
<p class="em2" id="p57"><a class="gg-link" href="#p57" onclick="return changeColor(this);"></a>鹽亭　漢廣漢縣地，梁置鹽亭縣也。</p>
<p class="em2" id="p58"><a class="gg-link" href="#p58" onclick="return changeColor(this);"></a>飛烏　漢郪縣地，隋置飛烏鎮，又改為縣，取飛烏山為名也。</p>
<p class="em2" id="p59"><a class="gg-link" href="#p59" onclick="return changeColor(this);"></a>永泰　武德四年，分鹽亭、武安二縣置。</p>
<p class="em2" id="p60"><a class="gg-link" href="#p60" onclick="return changeColor(this);"></a>銅山　調露元年，分郪、飛烏二縣地置也。</p>
<p id="p61"><a class="gg-link" href="#p61" onclick="return changeColor(this);"></a>閬州　隋巴西郡。武德元年，改為隆州，領閬中、南部、蒼溪、南充、相如、西水、三城、奉國、儀隴、大寅十縣。<span class="jiaozhusup">「寅」下各本原有「屬蓬州」三字，係涉下文而衍，據寰宇記卷八六刪。</span>其年，又立新井、<span class="jiaozhusup">各本原作「辯丹」，據下文新井沿革及寰宇記卷八六改。</span>思恭二縣。四年，以南充、相如屬果州，<span class="jiaozhusup">各本原作「西水」，據下文果州沿革及寰宇記卷八六改。</span>儀隴、大寅屬蓬州。又置新政。七年，又以奉國屬西平州。還以奉國來屬。又省思恭入閬中縣。先天元年，改為閬州。天寶元年，改為閬中郡。乾元元年，復為閬州。舊領縣八，戶三萬八千九百四十九，口二十七萬三千五百四十三。今領縣九，戶二萬五千五百八十八，口十三萬二千一百九十二。至京師一千九百一十五里，至東都二千七百六十里。</p>
<p class="em2" id="p62"><a class="gg-link" href="#p62" onclick="return changeColor(this);"></a>閬中　漢縣，屬巴郡。梁置北巴州。西魏置隆州及盤龍郡。煬帝改為巴西郡。<span class="jiaozhusup">「西」字各本原無，據隋志、通典卷一七五補。</span>武德為隆州。皆治閬中。閬水迂曲經郡三面，故曰閬中，隋為閬內也。</p>
<p class="em2" id="p63"><a class="gg-link" href="#p63" onclick="return changeColor(this);"></a>晉安　漢閬中縣地。梁置金匱二。又為金遷郡。<span class="jiaozhusup">此處疑有訛誤，寰宇記卷八六作為「梁置金遷戍，周閔帝改為金遷郡。」</span>隋省郡，改為晉城。武德改為晉安也。</p>
<p class="em2" id="p64"><a class="gg-link" href="#p64" onclick="return changeColor(this);"></a>南部　後漢分閬中置充國縣，<span class="jiaozhusup">「充」下各本原有「郡」字，據後漢志、通典卷一七五刪。</span>屬巴郡。又分置南充國郡。梁改為南充郡，<span class="jiaozhusup">「郡」下各本原有「國」字，寰宇記卷八六、輿地紀勝卷一八五引元和志俱作梁置南部郡，輿地紀勝同卷引隋志謂「梁置南充郡」。據刪「國」字。</span>隋改為南部也。</p>
<p class="em2" id="p65"><a class="gg-link" href="#p65" onclick="return changeColor(this);"></a>蒼溪　後漢分宕渠置漢昌縣，屬巴郡。隋改漢昌為蒼溪也。</p>
<p class="em2" id="p66"><a class="gg-link" href="#p66" onclick="return changeColor(this);"></a>西水　漢閬中縣地。梁置掌夫城，後周改為西水縣。</p>
<p class="em2" id="p67"><a class="gg-link" href="#p67" onclick="return changeColor(this);"></a>奉國　後漢分閬中置。武德七年，屬西平州。貞觀元年，還屬隆州。</p>
<p class="em2" id="p68"><a class="gg-link" href="#p68" onclick="return changeColor(this);"></a>新井　漢充國縣地。武德元年，分南部、晉安二縣置。界內有鹽井。</p>
<p class="em2" id="p69"><a class="gg-link" href="#p69" onclick="return changeColor(this);"></a>新政　武德四年，分南部、相如兩縣置。</p>
<p class="em2" id="p70"><a class="gg-link" href="#p70" onclick="return changeColor(this);"></a>岐坪　舊屬利州，開元二十三年，來屬也。</p>
<p id="p71"><a class="gg-link" href="#p71" onclick="return changeColor(this);"></a>果州中　隋巴西郡之南充縣。武德四年，割隆州之南充、相如二縣置果州，因果山為名。又置西充、郎池二縣。天寶元年，為南充郡。乾元元年，復為果州也。舊領縣四，戶一萬三千五百一十，口七萬五千八百一十一。天寶領縣六，戶三萬三千九百四，口八萬九千二百二十五。至京師二千五百五十八里，至東都三千四百二十三里。</p>
<p class="em2" id="p72"><a class="gg-link" href="#p72" onclick="return changeColor(this);"></a>南充　漢安漢縣，屬巴郡。宋於安漢故城置南宕渠郡。隋改安漢為南充。果山，在縣南八里。</p>
<p class="em2" id="p73"><a class="gg-link" href="#p73" onclick="return changeColor(this);"></a>相如　漢安漢縣地，梁置梓潼郡。周省郡，立相如縣，以縣城南二十里，有相如故宅二。相如坪，有琴臺。</p>
<p class="em2" id="p74"><a class="gg-link" href="#p74" onclick="return changeColor(this);"></a>流溪　開耀元年，析南充縣於溪水側置也。</p>
<p class="em2" id="p75"><a class="gg-link" href="#p75" onclick="return changeColor(this);"></a>西充　武德四年，分南充置。有西充山。</p>
<p class="em2" id="p76"><a class="gg-link" href="#p76" onclick="return changeColor(this);"></a>郎池　武德四年，分相如置。</p>
<p class="em2" id="p77"><a class="gg-link" href="#p77" onclick="return changeColor(this);"></a>岳池　萬歲通天二年，分南充、相如二縣置。初治思岳池，開元二十年，移治今所。</p>
<p id="p78"><a class="gg-link" href="#p78" onclick="return changeColor(this);"></a>遂州中　隋遂寧郡。武德元年，改為遂州，領方義、長江、青石三縣。二年，置總管府，管遂、梓、資、普四州。貞觀罷總管。十年，復置都督，督遂、果、普、合四州。十七年，罷都督府。天寶元年，改為遂寧郡。乾元元年，復為遂州。舊領縣三，戶一萬二千九百七十七，口六萬六千四百六十九。天寶領縣五，戶三萬五千六百三十二，口十萬七千七百一十六。至京師二千三百二十九里，至東京三千一百六十六里。</p>
<p class="em2" id="p79"><a class="gg-link" href="#p79" onclick="return changeColor(this);"></a>方義　漢廣漢縣，<span class="jiaozhusup">「漢」字各本原無，據漢志、寰宇記卷八七補。</span>屬廣漢郡。宋置遂寧郡，齊、梁加「東」字。後周改東遂寧為遂州。後魏改廣漢為方義。</p>
<p class="em2" id="p80"><a class="gg-link" href="#p80" onclick="return changeColor(this);"></a>長江　東晉巴興縣，魏改為長江。舊治靈鷲山，上元二年，移治白桃川也。</p>
<p class="em2" id="p81"><a class="gg-link" href="#p81" onclick="return changeColor(this);"></a>蓬溪　永淳元年，分方義縣置唐興縣。長壽二年，改為武豐。神龍初，復。景龍二年，分唐興置唐安縣。先天二年，廢唐安縣，移唐安廢縣置。天寶元年，改唐興為蓬溪也。</p>
<p class="em2" id="p82"><a class="gg-link" href="#p82" onclick="return changeColor(this);"></a>青石　東晉晉興縣。<span class="jiaozhusup">「晉」字各本原無，據隋志、寰宇記卷八七補。</span>後魏改為始興。隋改始興為青石，以縣界有青石祠也。</p>
<p class="em2" id="p83"><a class="gg-link" href="#p83" onclick="return changeColor(this);"></a>遂寧　景龍元年分置。</p>
<p id="p84"><a class="gg-link" href="#p84" onclick="return changeColor(this);"></a>普州中　隋資陽郡之安岳縣。武德二年，分資州之安岳、<span class="jiaozhusup">「安」字各本原無，據本卷上下文及寰宇記卷八七補。</span>隆康、安居、<span class="jiaozhusup">「安」字各本原無，據本卷下文及寰宇記卷八七補。</span>普慈四縣置普州。三年，又置樂至、隆龕二縣。天寶元年，改為安岳郡。乾元元年，復為普州。舊領縣六，戶二萬五千八百四十，口六萬七千三百二十。天寶領縣四，戶二萬五千六百九十三，口七萬四千六百九十二。至京師二千三百六十里，至東都三千二百三里。</p>
<p class="em2" id="p85"><a class="gg-link" href="#p85" onclick="return changeColor(this);"></a>安岳　漢犍為、巴郡地，資中、牛鞞、墊江三縣地。<span class="jiaozhusup">各本原作「蟄江」，據漢志、寰宇記卷八七改。</span>李雄亂後，為獠所據。梁招撫之，置普慈郡。後周置普州，隋省。武德二年，復置，安岳為治所。</p>
<p class="em2" id="p86"><a class="gg-link" href="#p86" onclick="return changeColor(this);"></a>安居　後周柔剛縣，屬安居郡。隋改柔剛為安居。柔剛山，在縣東二十步。舊治柔剛山，天授二年，移理張柵也。</p>
<p class="em2" id="p87"><a class="gg-link" href="#p87" onclick="return changeColor(this);"></a>普康　後周永唐縣，隋改為永康，移治伏強城，尋改為隆康。先天元年，改為普康也。</p>
<p class="em2" id="p88"><a class="gg-link" href="#p88" onclick="return changeColor(this);"></a>崇龕　後周隆龕城，隋隆龕縣。舊治整瀨川，久視元年，移治波羅川。先天元年，為崇龕。隆龕山，在縣西三里也。</p>
<p id="p89"><a class="gg-link" href="#p89" onclick="return changeColor(this);"></a>陵州中　隋隆山郡。武德元年，改為陵州，領仁壽、貴平、井研、始建、隆山五縣。貞觀元年，割隆山屬眉州。天寶元年，改為仁壽郡。乾元元年，復為陵州也。舊領縣四，戶一萬七千四百四十一，口八萬一百一十。天寶領縣五，戶三萬四千七百二十八，口一十萬一百二十八。至京師二千五百一十里，至東都三千四百八十四里。</p>
<p class="em2" id="p90"><a class="gg-link" href="#p90" onclick="return changeColor(this);"></a>仁壽　漢武陽縣東境，屬犍為郡。晉置西城戍，以為井防。後魏平蜀，改為普寧縣。後周置陵州，以州南陵井為名。隋改普寧為仁壽，所治也。</p>
<p class="em2" id="p91"><a class="gg-link" href="#p91" onclick="return changeColor(this);"></a>貴平　漢廣都縣之東南地，屬蜀郡。<span class="jiaozhusup">「蜀」字各本原無，據寰宇記卷八五補。</span>後魏置和仁郡，仍立平井、貴平、可曇三縣。舊治和仁城，開元十四年，移治祿川也。</p>
<p class="em2" id="p92"><a class="gg-link" href="#p92" onclick="return changeColor(this);"></a>井研　漢武陽縣地。東晉置西江陽郡。<span class="jiaozhusup">「江」字各本原無，據本卷上文及寰宇記卷八五補。</span>魏置蒲亭縣，隋改為井研。武德四年，自擁思茫水移治今所也。<span class="jiaozhusup">「茫」字各本原作「范」，據寰宇記卷八五改。下文「擁思茫水」原無「茫」字，據同例補。</span></p>
<p class="em2" id="p93"><a class="gg-link" href="#p93" onclick="return changeColor(this);"></a>始建　漢武陽縣地。隋開皇十年，於此置始建鎮。大業五年，改鎮為始建縣。<span class="jiaozhusup">各本原作「漢武置建始鎮五年改鎮為始建縣」，據寰宇記卷八五改。</span>舊治擁思茫水，聖曆二年，移治榮祉山。</p>
<p class="em2" id="p94"><a class="gg-link" href="#p94" onclick="return changeColor(this);"></a>籍　梁席郡，一名漢陽戍。永徽四年，分貴平置。</p>
<p id="p95"><a class="gg-link" href="#p95" onclick="return changeColor(this);"></a>資州上　隋資陽郡。武德元年，改為資州，領盤石、內江、安岳、普慈、安居、隆康、資陽、大牢、威遠。其年，<span class="jiaozhusup">各本「康」字原作「唐」，「資陽大牢威遠其年」原無，據寰宇記卷七六改補。下文「隆唐」照改為「隆康」。</span>割大牢、威遠屬榮州。二年，分安居、隆康、普慈、安岳四縣屬普州。貞觀四年，置丹山縣。天寶元年，改為資陽郡。乾元元年，復為資州。乾元二年正月，分置昌州，<span class="jiaozhusup">「州」字各本原無，據寰宇記卷七六補。</span>尋廢也。舊領縣八，戶二萬九千三百四十七，口十五萬二千一百三十九。天寶，戶二萬九千六百三十五，口十萬四千七百七十五。至京師二千五百六十里，至東都三千五百一十里。</p>
<p class="em2" id="p96"><a class="gg-link" href="#p96" onclick="return changeColor(this);"></a>盤石　漢資中縣，屬犍為郡。後周於今簡州陽安縣移資州於漢資中故城為治所。仍改資中為盤石，今州治。</p>
<p class="em2" id="p97"><a class="gg-link" href="#p97" onclick="return changeColor(this);"></a>資陽　後周分資中置縣，在資水之陽也。</p>
<p class="em2" id="p98"><a class="gg-link" href="#p98" onclick="return changeColor(this);"></a>牛鞞<span class="jiazhu">必尔反</span>　漢資中縣為盤地。<span class="jiaozhusup">通典卷一七六：「漢資中縣地。」元和志卷三一：「本漢資中縣地。」讀史方輿紀要卷六七：「漢資中縣地，後周為盤石縣地。」此處疑有訛誤。</span>隋分置牛鞞縣。漢有牛鞞縣，屬犍為郡，此非也。洛水，一名牛鞞水。</p>
<p class="em2" id="p99"><a class="gg-link" href="#p99" onclick="return changeColor(this);"></a>內江　漢資中縣地，後漢於中江水濱置漢安戍。<span class="jiaozhusup">「後漢」元和志卷三一、寰宇記卷七六，作「周武帝天和二年」，下文「其年」即當指此。</span>其年，改為中江縣，因其北江，乃云中。隋改為內江。漢安故城，今縣治也。</p>
<p class="em2" id="p100"><a class="gg-link" href="#p100" onclick="return changeColor(this);"></a>月山　資中地，義寧二年置。</p>
<p class="em2" id="p101"><a class="gg-link" href="#p101" onclick="return changeColor(this);"></a>龍水　資中地，義寧二年置。</p>
<p class="em2" id="p102"><a class="gg-link" href="#p102" onclick="return changeColor(this);"></a>銀山　資中地，義寧二年置。</p>
<p class="em2" id="p103"><a class="gg-link" href="#p103" onclick="return changeColor(this);"></a>丹山　漢資中地，貞觀四年置。六年，併入內江。七年，又置。</p>
<p id="p104"><a class="gg-link" href="#p104" onclick="return changeColor(this);"></a>榮州中　隋資陽郡之大牢縣。<span class="jiaozhusup">「大」字各本原無，據本卷下文及隋志補。</span>武德元年，置榮州，領大牢、威遠二縣。貞觀元年，<span class="jiaozhusup">「元」字各本原作「二」，據下文旭川沿革及寰宇記卷八五改。</span>置旭川、婆日、至如三縣。二年，割瀘州之隆越來屬。六年，<span class="jiaozhusup">各本原作「三年」，據下文公井沿革及寰宇記卷八五改。</span>自公井移州治大牢，仍割嘉州資官來屬。八年，又割瀘州之和義來屬。廢婆日、至如、隆越三縣。永徽二年，移州治旭川。天寶元年，改為和義郡。乾元元年，復為榮州。舊領縣六，戶一萬二千二百六十二，口五萬六千六百一十四。天寶，戶五千六百三十九，口一萬八千二十四。至京師二千九百七十二里，至東都二千七百四十九里。</p>
<p class="em2" id="p105"><a class="gg-link" href="#p105" onclick="return changeColor(this);"></a>大牢　漢南安縣，屬犍為郡。隋置大牢鎮，尋改為縣。武德元年，割資州之大牢、威遠二縣，於公井鎮置榮州，取界內榮德山為名。又改公井為縣。貞觀六年，<span class="jiaozhusup">「貞觀」各本原無，據下文公井沿革及寰宇記卷八五補。</span>自公井移州治於大牢縣也。</p>
<p class="em2" id="p106"><a class="gg-link" href="#p106" onclick="return changeColor(this);"></a>公井　漢江陽縣，屬犍為郡。後周置公井鎮。武德元年，鎮置榮州，改為公井縣。貞觀六年，治移於大牢也。</p>
<p class="em2" id="p107"><a class="gg-link" href="#p107" onclick="return changeColor(this);"></a>威遠　漢安縣地，屬犍為郡。隋於舊威遠戍置縣。<span class="jiaozhusup">「遠」字各本原無，據元和志卷三三、寰宇記卷八五補。</span>武德初，屬資州。其年，割屬榮州也。</p>
<p class="em2" id="p108"><a class="gg-link" href="#p108" onclick="return changeColor(this);"></a>旭川　貞觀元年，分大牢縣置。</p>
<p class="em2" id="p109"><a class="gg-link" href="#p109" onclick="return changeColor(this);"></a>資官　漢南安縣地，晉置資官縣。武德初，屬嘉州。貞觀六年，<span class="jiaozhusup">「貞觀」各本原無，據下文嘉州沿革及元和志卷三三、寰宇記卷八五補。</span>來屬。</p>
<p class="em2" id="p110"><a class="gg-link" href="#p110" onclick="return changeColor(this);"></a>和義　漢安縣地，<span class="jiaozhusup">「安」下各本原有「仁」字，據漢志、寰宇記卷八五刪。</span>隋置和義縣。</p>
<p id="p111"><a class="gg-link" href="#p111" onclick="return changeColor(this);"></a>簡州　隋蜀郡之陽安縣。武德三年，分益州置。天寶元年，改為陽安郡。乾元元年，復為簡州。舊領縣三，戶一萬三千八百五，口七萬五千一百三十三。天寶，戶二萬三千六十六，口十四萬三千一百九十。在京師西南二千七百里，至東都三千六百里。</p>
<p class="em2" id="p112"><a class="gg-link" href="#p112" onclick="return changeColor(this);"></a>陽安　漢牛鞞縣，屬犍為郡。後魏置陽安縣，又分陽安、平泉、資陽三縣置簡州，取界內賴簡池為名。</p>
<p class="em2" id="p113"><a class="gg-link" href="#p113" onclick="return changeColor(this);"></a>金水　漢新都縣，屬廣漢郡。晉將朱齡石，於東山立金泉戍。後魏立金泉郡，<span class="jiaozhusup">二「泉」字各本原作「水」，據元和志卷三一改。</span>分置金泉、白牟二縣。<span class="jiaozhusup">「泉」「牟」二字各本原作「水」「年」，據隋志、元和志卷三一改。</span>隋改為金潤，屬蜀郡。武德初，為金水。三年，屬簡州。縣有金堂山。</p>
<p class="em2" id="p114"><a class="gg-link" href="#p114" onclick="return changeColor(this);"></a>平泉　漢牛鞞縣地，後魏置婆潤縣。隋移縣治於賴黎池，仍改為平泉縣，縣之旁地湧泉故也。</p>
<p id="p115"><a class="gg-link" href="#p115" onclick="return changeColor(this);"></a>嘉州中　隋眉山郡。武德元年，改為嘉州，領龍遊、平羌、夾江、峨眉、玉津、綏山、通義、洪雅、丹稜、青神、南安五縣置眉州。<span class="jiaozhusup">據本卷上下文及寰宇記卷七四，史文「南安」下疑脫「資官十二縣二年割通義丹稜洪雅青神南安」等字。</span>貞觀六年，改資官，屬榮州。上元元年，以戎州之犍為來屬。天寶元年，改為犍為郡。乾元元年，復為嘉州。三月，劍南節度使盧元裕，請升為中都督府。尋罷。舊領縣六，戶二萬五千八十五，口七萬五千三百九十一。天寶領縣八，戶三萬四千二百八十九，口九萬九千五百九十一。至京師二千七百二十里，至東都三千五百里。</p>
<p class="em2" id="p116"><a class="gg-link" href="#p116" onclick="return changeColor(this);"></a>龍遊　漢南安縣地，屬犍為郡。後周置平羌縣。隋初，為峨眉縣，又改為青衣縣。隋伐陳時，龍見於江中引舟，乃改為龍遊縣也，州臨大江為名。</p>
<p class="em2" id="p117"><a class="gg-link" href="#p117" onclick="return changeColor(this);"></a>平羌　後周置也。</p>
<p class="em2" id="p118"><a class="gg-link" href="#p118" onclick="return changeColor(this);"></a>峨眉　漢南安縣。隋置峨眉縣，取西山名也。</p>
<p class="em2" id="p119"><a class="gg-link" href="#p119" onclick="return changeColor(this);"></a>夾江　漢南安縣地。隋分龍遊、平羌三縣，<span class="jiaozhusup">寰宇記卷七四「三」字作「二」。</span>於涇上置夾江縣。<span class="jiaozhusup">各本原作「洷上」，據寰宇記卷七四改。下同。</span>今北八十里，有夾江廢戍，即涇上地也。舊治涇上，武德元年，移於今治也。</p>
<p class="em2" id="p120"><a class="gg-link" href="#p120" onclick="return changeColor(this);"></a>玉津　漢南安縣地。隋置玉津縣，江中出璧故也。</p>
<p class="em2" id="p121"><a class="gg-link" href="#p121" onclick="return changeColor(this);"></a>綏山　隋招致生獠，於榮樂城置綏山縣，取旁山名也。</p>
<p class="em2" id="p122"><a class="gg-link" href="#p122" onclick="return changeColor(this);"></a>羅目　麟德二年，開生獠置沐州及羅目縣。上元三年，俱廢。儀鳳三年，又置，治沱和城，屬嘉州。如意元年，又自峨眉縣界移羅目治於今所也。</p>
<p class="em2" id="p123"><a class="gg-link" href="#p123" onclick="return changeColor(this);"></a>犍為　本漢都，<span class="jiaozhusup">元和志卷三一作「本漢南安縣地」。寰宇記卷七四作「本漢犍為郡」。此處當有訛誤。</span>因山立名。舊屬戎州。上元元年，改屬嘉州。</p>
<p id="p124"><a class="gg-link" href="#p124" onclick="return changeColor(this);"></a>邛州上　隋臨邛郡之依政縣。武德元年，割雅州之依政、臨邛、臨溪、<span class="jiaozhusup">各本原無，據本卷下文及寰宇記卷七五補。</span>蒲江、火井五縣，置邛州於依政縣。三年，又置安仁縣。顯慶二年，移州治於臨邛。天寶元年，改為臨邛郡乾元元年，復為邛州。舊領縣六，戶一萬五千八百八十六，口七萬二千八百五十九。天寶領縣七，戶四萬二千一百七，口十九萬三百二十七。在京師西南二千五百一十五里，至東都三千三百七十一里。</p>
<p class="em2" id="p125"><a class="gg-link" href="#p125" onclick="return changeColor(this);"></a>臨邛　漢縣，屬蜀郡。邛水，出嚴道邛來山，入青衣江，故云臨邛。晉於益州唐隆縣置臨邛縣。後魏平蜀，自唐隆移臨邛縣治於漢臨邛縣西，立臨邛郡。隋罷郡，移臨邛縣於今所治。有火井、銅官山也。</p>
<p class="em2" id="p126"><a class="gg-link" href="#p126" onclick="return changeColor(this);"></a>依政　秦蒲陽縣。漢臨邛縣。梁置蒲口鎮及邛州。<span class="jiaozhusup">各本原作「梁置邛州於蒲州領」，據寰宇記卷七五改。</span>後魏改為蒲陽郡，置依政縣。隋改為臨邛郡，治依政。梁、魏邛州，在今縣西南二里，後周移治於今所，後移治於臨邛。</p>
<p class="em2" id="p127"><a class="gg-link" href="#p127" onclick="return changeColor(this);"></a>安仁　秦臨邛縣地。武德三年，置安仁縣。貞觀十七年廢。咸亨初，復置。</p>
<p class="em2" id="p128"><a class="gg-link" href="#p128" onclick="return changeColor(this);"></a>大邑　咸亨二年，分益州晉原縣置也。</p>
<p class="em2" id="p129"><a class="gg-link" href="#p129" onclick="return changeColor(this);"></a>蒲江　漢臨邛縣地。後魏置廣定縣，隋改為蒲江，南枕蒲水故也。</p>
<p class="em2" id="p130"><a class="gg-link" href="#p130" onclick="return changeColor(this);"></a>臨溪　後魏分臨邛縣置也。</p>
<p class="em2" id="p131"><a class="gg-link" href="#p131" onclick="return changeColor(this);"></a>火井　漢臨邛縣地。周置火井鎮，隋改鎮為縣也。</p>
<p id="p132"><a class="gg-link" href="#p132" onclick="return changeColor(this);"></a>雅州下都督府　隋臨邛郡。武德元年，改為雅州，領嚴道、名山、盧山、依政、臨邛、蒲江、臨溪、蒙陽、漢源、火井、長松、靈關、楊啟、嘉良、大利、陽山十六縣。其年，割依政、臨邛、蒲江、臨溪、火井五縣置邛州；漢源、陽山二縣置登州。二年，置榮經縣。六年，省嘉良、楊啟、大利、靈關、蒙陽、長松六縣。九年，廢登州，還以陽山、漢源來屬。貞觀二年，又以陽山、漢源屬巂州。八年，又置百丈縣。永徽五年，以巂州漢源來屬。儀鳳四年，置飛越、大渡二縣。大足元年，又割漢源、飛越二縣置黎州。神龍三年，廢黎州，漢源、飛越屬雅州。開元三年，又割二縣置黎州，又置都督府。天寶元年，改為盧山郡。乾元元年，復為雅州，都督羈縻一十九州也。舊領縣五，戶一萬三百六十二，口四萬一千七百二十三。天寶，戶一萬八百九十二，口五萬四千四百一十九。在京師西南二千七百二十三里，至東都三千五百一里。</p>
<p class="em2" id="p133"><a class="gg-link" href="#p133" onclick="return changeColor(this);"></a>嚴道　漢縣，屬蜀郡。晉末大亂，夷獠據之。後魏開生獠於此置蒙山郡，領始陽、蒙山二縣。隋改始陽為嚴道，蒙山為名山。仁壽四年，置雅州，煬帝改為嚴道。</p>
<p class="em2" id="p134"><a class="gg-link" href="#p134" onclick="return changeColor(this);"></a>盧山　漢嚴道地。隋置盧山鎮，又改為縣。盧山，在縣西北六十里章盧山下，有山硤，口開三丈，長二百步，俗呼為盧關。關外即生獠也。</p>
<p class="em2" id="p135"><a class="gg-link" href="#p135" onclick="return changeColor(this);"></a>名山　嚴道縣地。魏置蒙山縣，隋改為名山也。</p>
<p class="em2" id="p136"><a class="gg-link" href="#p136" onclick="return changeColor(this);"></a>百丈　漢嚴道縣地，在漢臨邛南百二十里。有百丈山。武德置百丈鎮。貞觀八年，改鎮為縣。</p>
<p class="em2" id="p137"><a class="gg-link" href="#p137" onclick="return changeColor(this);"></a>榮經　漢嚴道縣地。武德三年，置榮經縣。縣界有邛來山、九折阪、<span class="jiaozhusup">「阪」字各本原作「故」，據元和志卷三二改。</span>銅山也。</p>
<p class="em2" id="p138"><a class="gg-link" href="#p138" onclick="return changeColor(this);"></a>雅州，都督一十九州，並生羌、生獠羈縻州，無州縣。</p>
<p class="em1" id="p139"><a class="gg-link" href="#p139" onclick="return changeColor(this);"></a>嘉梁州<span class="jiaozhusup">「嘉」字各本原作「壽」，據寰宇記卷七七、新志改。</span>東石孔州　　西石孔州<span class="jiaozhusup">二「孔」字新志均作「乳」。</span>　　林波州<br/>　　涉邛州　　　　汶東州　　　金林州　　費林州　　徐渠州　　　　會野州　　　　雉州　　中川州　　鉗矢州　　　　強雞州　　　長臂州　　楊常州　　林燒州　　　　當仁州　　　當馬州</p>
<p class="em2" id="p140"><a class="gg-link" href="#p140" onclick="return changeColor(this);"></a>　　皆天寶已前，歲時貢奉。屬雅州都督。</p>
<p id="p141"><a class="gg-link" href="#p141" onclick="return changeColor(this);"></a>黎州下　雅州之漢源縣。大足元年，割漢源、飛越二縣及巂州之陽山置黎州。天寶元年，改為洪源郡。乾元元年，復為黎州，領羈縻五十四州也。領縣三，戶一千七百三十一，口七千六百七十八。至京師二千九百五十里，至東都三千七百里。</p>
<p class="em2" id="p142"><a class="gg-link" href="#p142" onclick="return changeColor(this);"></a>漢源　越巂郡之地。隋漢源縣。長安四年，巡察使奏置黎州，後使宋乾徽奏廢入雅州。大足元年，又置黎州。神龍三年廢。開元三年，又置黎州，取蜀南沈黎地為名，州所治。</p>
<p class="em2" id="p143"><a class="gg-link" href="#p143" onclick="return changeColor(this);"></a>飛越　儀鳳四年，分漢源於飛越水置縣，屬雅州。大足元年，屬黎州。長安二年，廢大渡縣，併入。神龍三年，屬雅州。開元三年，又屬黎州也。</p>
<p class="em2" id="p144"><a class="gg-link" href="#p144" onclick="return changeColor(this);"></a>通望　舊陽山縣，屬巂州。大足元年，屬黎州。神龍二年，又屬巂州。開元元年，卻屬黎州。天寶元年，改為通望也。</p>
<p class="em2" id="p145"><a class="gg-link" href="#p145" onclick="return changeColor(this);"></a>黎州，統制五十四州，皆徼外生獠。無州，羈縻而已。</p>
<p class="em1" id="p146"><a class="gg-link" href="#p146" onclick="return changeColor(this);"></a>羅巖州　　索古州　　秦上州　　輒榮州　　劇川州　　合欽州<br/>

蓬州　　　柏坡州　　博盧州　　明川州　　𣑐𤋊州　　蓬矢州<br/>

大渡州　　米川州　　木屬州　　河東州　　諾莋州　　甫嵐州<br/>

昌明州　　歸化州　　象川州　　叢夏州　　和良州　　和都州<br/>

附樹州　　東川州　　上貴州　　滑川州　　比川州　　吉川州<br/>

甫𣈲州　　比地州　　蒼榮州　　野川州　　邛陳州　　貴林州<br/>

護川州　　牒琮州　　浪彌州　　郎郭州　　上欽州　　時蓬州<br/>

儼馬州　　橛查州　　邛川州　　護邛州　　腳川州　　開望州<br/>

上蓬州　　比蓬州　　剝重州　　久護州　　瑤劍州　　明昌州</p>
<p id="p147"><a class="gg-link" href="#p147" onclick="return changeColor(this);"></a>瀘州下都督府　隋瀘川郡。武德元年，改為瀘州，領富世、江安、綿水、合江、來鳳、和義七縣。<span class="jiaozhusup">「富世」各本原作「富井」，據本卷下文及元和志卷三三、寰宇記卷八八改。寰宇記「七縣」作「六縣」。</span>武德三年，置總管府，一州。九年，省來鳳。貞觀元年，置思隸、思逢、施陽三縣。仍置涇南縣。<span class="jiaozhusup">「涇」字各本原作「洷」，據寰宇記卷八八改。又據上文榮州沿革及寰宇記，「仍」上疑脫「二年置隆越縣入榮州八年割和義屬榮州」等字。</span>又省施陽縣。十三年，省思隸、思逢二縣。十七年，置溱、珍二州。儀鳳二年，又置晏、納、奉、浙、鞏、薛六州。載初二年，置順州。<span class="jiaozhusup">「順」字各本原無，據下文順州沿革及寰宇記卷八八補。</span>天授元年，置思峨州。<span class="jiaozhusup">「峨」字各本原作「吳」，據本卷下文及寰宇記卷八八改。</span>久視元年，置淯州。<span class="jiaozhusup">各本原作「清州」，據本卷下文及寰宇記卷八八改。</span>二年罷州。並屬瀘州都督，凡十州。天寶元年，改為瀘川郡，依舊都督。乾元元年，復為瀘州。舊領縣六，戶一萬九千一百一十六，口六萬六千八百二十八。天寶，戶一萬六千五百九十四，口六萬五千七百一十一。在京師西南三千三百里，至東都四千一百九十六里。</p>
<p class="em2" id="p148"><a class="gg-link" href="#p148" onclick="return changeColor(this);"></a>瀘川　漢江陽縣地，屬犍為郡。梁置瀘州，故以江陽為瀘川縣，州所治也。</p>
<p class="em2" id="p149"><a class="gg-link" href="#p149" onclick="return changeColor(this);"></a>富義　隋富世縣。貞觀二十三年，改為富義縣。界有富世鹽井，井深二百五十尺，以達鹽泉，俗呼玉女泉。以其井出鹽最多，人獲厚利，故云富世。</p>
<p class="em2" id="p150"><a class="gg-link" href="#p150" onclick="return changeColor(this);"></a>江安<span class="jiaozhusup">各本原作「安江」，據本卷下文及元和志卷三三、寰宇記卷八八改。</span>　漢江陽縣地。<span class="jiaozhusup">「江」字各本原無，據漢志、元和志卷三三、寰宇記卷八八補。</span>晉時，生獠攻郡，破之，又置漢安縣。隋改為江安也。</p>
<p class="em2" id="p151"><a class="gg-link" href="#p151" onclick="return changeColor(this);"></a>合江　漢符縣地，<span class="jiaozhusup">「符」上各本原有「江」字，據漢志、元和志卷三三、寰宇記卷八八刪。</span>屬犍為郡。晉置安樂縣，後周改為合江也。</p>
<p class="em2" id="p152"><a class="gg-link" href="#p152" onclick="return changeColor(this);"></a>綿水　漢江陽縣地。晉置綿水縣，當綿水入江之口也。</p>
<p class="em2" id="p153"><a class="gg-link" href="#p153" onclick="return changeColor(this);"></a>涇南<span class="jiaozhusup">各本原作「洷南」，據通典卷一七五、寰宇記卷八八、新志改。下文「涇水」原亦誤作「洷水」，同以改正。</span>　貞觀八年，分瀘川置，在涇水之南。</p>
<p class="em2" id="p154"><a class="gg-link" href="#p154" onclick="return changeColor(this);"></a>瀘州，都督十州，皆招撫夷獠置，無戶口、道里，羈縻州。</p>
<p class="em1" id="p155"><a class="gg-link" href="#p155" onclick="return changeColor(this);"></a>納州　儀鳳二年，開山洞置。天寶元年，改為都寧郡。乾元元年，復為納州，領縣八，並與州同置。</p>
<p class="em2" id="p156"><a class="gg-link" href="#p156" onclick="return changeColor(this);"></a>羅圍　播羅　施陽　都寧　羅當　羅藍　都<span class="jiazhu">闕</span>　胡茂</p>
<p class="em1" id="p157"><a class="gg-link" href="#p157" onclick="return changeColor(this);"></a>薛州　儀鳳二年，招生獠置。天寶元年，改為黃池郡。乾元元年，復為薛州也。領縣三，與州同置。</p>
<p class="em2" id="p158"><a class="gg-link" href="#p158" onclick="return changeColor(this);"></a>枝江　黃池　播陵</p>
<p class="em1" id="p159"><a class="gg-link" href="#p159" onclick="return changeColor(this);"></a>晏州　儀鳳二年，開山洞置。天寶改為羅陽郡。乾元元年，復為晏州也。領縣七，與州同置。</p>
<p class="em2" id="p160"><a class="gg-link" href="#p160" onclick="return changeColor(this);"></a>思峨　柯陰　新賓　扶來　思晏　多岡　羅陽</p>
<p class="em1" id="p161"><a class="gg-link" href="#p161" onclick="return changeColor(this);"></a>鞏州　儀鳳二年，開山洞置。天寶改為因忠郡。乾元元年，復為鞏州也。領縣四，與州同置。</p>
<p class="em2" id="p162"><a class="gg-link" href="#p162" onclick="return changeColor(this);"></a>多樓　波員　比求　播郎</p>
<p class="em1" id="p163"><a class="gg-link" href="#p163" onclick="return changeColor(this);"></a>順州　載初二年置，領縣五，與州同置。</p>
<p class="em2" id="p164"><a class="gg-link" href="#p164" onclick="return changeColor(this);"></a>曲水　順山　靈巖　來猿　龍池</p>
<p class="em1" id="p165"><a class="gg-link" href="#p165" onclick="return changeColor(this);"></a>奉州　儀鳳二年置，領縣三，與州同置。</p>
<p class="em2" id="p166"><a class="gg-link" href="#p166" onclick="return changeColor(this);"></a>柯理　柯巴　羅蓬</p>
<p class="em1" id="p167"><a class="gg-link" href="#p167" onclick="return changeColor(this);"></a>思峨州　天授元年置，<span class="jiaozhusup">「元」字各本原作「三」，據本卷上文及寰宇記卷八八改。</span>領縣二，與州同置。</p>
<p class="em2" id="p168"><a class="gg-link" href="#p168" onclick="return changeColor(this);"></a>多溪　洛溪</p>
<p class="em1" id="p169"><a class="gg-link" href="#p169" onclick="return changeColor(this);"></a>能州　大足元年置，領縣四，與州同置。</p>
<p class="em2" id="p170"><a class="gg-link" href="#p170" onclick="return changeColor(this);"></a>長寧　來銀　菊池　猿山</p>
<p class="em1" id="p171"><a class="gg-link" href="#p171" onclick="return changeColor(this);"></a>淯州　久視元年置，領縣四，與州同置。</p>
<p class="em2" id="p172"><a class="gg-link" href="#p172" onclick="return changeColor(this);"></a>新定　淯州　固城　居牢</p>
<p class="em1" id="p173"><a class="gg-link" href="#p173" onclick="return changeColor(this);"></a>浙州　儀鳳二年置，領縣四，與州同置。</p>
<p class="em2" id="p174"><a class="gg-link" href="#p174" onclick="return changeColor(this);"></a>浙源　越賓　洛川　鱗山</p>
<p id="p175"><a class="gg-link" href="#p175" onclick="return changeColor(this);"></a>茂州都督府　隋汶山郡。武德元年，改為會州，領汶山、北山、汶川、左封、通化、翼針、交川、翼水九縣。<span class="jiaozhusup">「翼針」各本原作「翼斜」，據隋志、元和志卷三二、新志改，下同。「九」字按上所列縣數僅八，疑為「八」之誤。</span>其年，割翼針、左封、翼水三縣置翼州，以交川屬松州。三年，置總管府，管會、翼二州。四年，改為南會州。七年，改為都督府，督南會、翼、向、維、塗、冉、<span class="jiaozhusup">各本原作「州」，據寰宇記卷七八改。</span>穹、炎、徹、笮十州。貞觀八年，改為茂州，以郡界茂濕山為名。仍置石泉縣。天寶元年，改為通化郡。乾元元年，復為茂州也。舊領縣四，戶三千三百八十六，口五萬三千七百六十一。天寶，戶二千五百一十，口一萬三千二百四十二。至京師西南二千七百九十四里，至東都三千一十四里。</p>
<p class="em2" id="p176"><a class="gg-link" href="#p176" onclick="return changeColor(this);"></a>汶山　漢汶江縣，屬蜀郡。故城在今縣北二里，舊冉焝地。<span class="jiaozhusup">「冉駹」，殿、懼盈齋、局、廣本作「駹冉」，殘宋本、聞本作「駹舟」，俱誤。今據漢書卷九五西南夷傳、寰宇記卷七八改。</span>晉汶山郡，宋廣陽縣。周為汶州，置汶山縣。隋初，改為蜀州，又改為會州。貞觀八年，改為茂州。</p>
<p class="em2" id="p177"><a class="gg-link" href="#p177" onclick="return changeColor(this);"></a>汶川　漢綿虒縣地，屬蜀郡。晉置汶川縣，後周移汶川於廣陽縣齊州置，即今治也。玉壘山，<span class="jiaozhusup">「壘」字各本原作「疊」，據元和志卷三二、寰宇記卷七八改。</span>在縣東北四里。石紐山，亦在縣界。永徽二年，廢汶川縣併入。</p>
<p class="em2" id="p178"><a class="gg-link" href="#p178" onclick="return changeColor(this);"></a>石泉　漢岷山縣，屬蜀郡。貞觀八年，置石泉縣也。</p>
<p class="em2" id="p179"><a class="gg-link" href="#p179" onclick="return changeColor(this);"></a>通化　漢廣柔縣地，屬蜀郡。後周置石門鎮，隋改為金山鎮，尋改為通化也。</p>
<p class="em2" id="p180"><a class="gg-link" href="#p180" onclick="return changeColor(this);"></a>茂州都督府，羈縻州十。維、翼兩州，後進為正州。相次為正者七，今附於都督之下。</p>
<p id="p181"><a class="gg-link" href="#p181" onclick="return changeColor(this);"></a>翼州下　隋汶山郡之翼針縣。武德元年，分置翼州。六年，自左封移州治於翼針。咸亨三年，置都督府，移就悉州城內。上元二年，罷都督，移還舊治。天寶元年，改為臨翼郡。乾元元年，復為翼州也。舊領縣三，戶一千六百二，口三千八百九十八。天寶領縣二，戶七百一十一，口三千六百一十八。在京師西南二千九百三十里，至東都三千二百七十八里。</p>
<p class="em2" id="p182"><a class="gg-link" href="#p182" onclick="return changeColor(this);"></a>衛山　漢蠶陵縣，屬蜀郡。故城在縣西，有蠶陵山。隋改為翼針縣，治七頃城。貞觀十七年，移治七里溪。天寶元年，改為衛山縣。</p>
<p class="em2" id="p183"><a class="gg-link" href="#p183" onclick="return changeColor(this);"></a>翼水　漢蠶陵縣，隋置翼水縣也。</p>
<p class="em2" id="p184"><a class="gg-link" href="#p184" onclick="return changeColor(this);"></a>雞川　昭德二縣開生獠新置。</p>
<p id="p185"><a class="gg-link" href="#p185" onclick="return changeColor(this);"></a>維州下　武德元年，白苟羌降附，乃於姜維故城置維州，領金川、定廉二縣。貞觀元年，羌叛，州縣俱罷。二年，生羌首領董屈占者，<span class="jiaozhusup">各本原作「芷占」，據本卷下文及寰宇記卷七八改。</span>請吏復立維州，<span class="jiaozhusup">「吏」字各本原作「夷」，據寰宇記卷七八改。</span>移治於姜維城東，始屬茂州，為羈縻州。麟德二年，進為正州。尋叛，羌降，為羈縻州。垂拱三年，又為正州。天寶元年，改為維川郡。乾元元年，復為維州。上元元年後，河西、隴右州縣，皆陷吐蕃。贊普更欲圖蜀川，累急攻維州，不下，乃以婦人嫁維州門者。二十年中，生二子。及蕃兵攻城，二子內應，城遂陷。吐蕃得之，號無憂城。累入兵寇擾西川。韋皋在蜀二十年，收復不遂。至大中末，杜悰鎮蜀，維州首領內附，方復隸西川。舊領縣三，戶二千一百四十二，無口。天寶領縣二，戶二千一百七十九，口三千一百九十八。至京師二千八百三十里，至東都三千五百六十三里。</p>
<p class="em2" id="p186"><a class="gg-link" href="#p186" onclick="return changeColor(this);"></a>薛城　漢已前，徼外羌冉焝之地。蜀劉禪時，蜀將姜維、馬忠等，討汶山叛羌，即此地也。今州城，即姜維故壘也。隋初，蜀師討叛羌，於其地置薛城戍。大業末，又沒於羌。武德七年，白苟羌酋鄧賢佐內附，乃於姜維城置維州，領金川、定廉二縣。貞觀元年，賢佐叛，罷郡縣。三年，左上封生羌酋董屈占等，舉族內附，復置維州及二縣。薛城，在州西南二百步也。</p>
<p class="em2" id="p187"><a class="gg-link" href="#p187" onclick="return changeColor(this);"></a>小封　咸亨二年，刺史董弄招慰生羌置也。</p>
<p id="p188"><a class="gg-link" href="#p188" onclick="return changeColor(this);"></a>塗州下　武德元年，臨塗羌歸附，置塗州，領端源、婆覽二縣。貞觀二年，州縣俱省。五年，又分茂州之端源戍置塗州也。領縣三，與州同置。</p>
<p class="em2" id="p189"><a class="gg-link" href="#p189" onclick="return changeColor(this);"></a>端源　臨塗　悉憐　戶二千三百三十四，口四千二百六十一。至京師西南二千六百八十九里。</p>
<p id="p190"><a class="gg-link" href="#p190" onclick="return changeColor(this);"></a>炎州下　貞觀五年，生羌歸附，<span class="jiaozhusup">「生」字各本原作「六」，據寰宇記卷七八改。</span>置西封州。八年，改為炎州。領縣三，與州同置。</p>
<p class="em2" id="p191"><a class="gg-link" href="#p191" onclick="return changeColor(this);"></a>大封　慕仙　義川　領戶五千七百，無口數。在京師西南三千三百七十六里。</p>
<p id="p192"><a class="gg-link" href="#p192" onclick="return changeColor(this);"></a>徹州下　貞觀五年，西羌首領董凋貞歸化置。領縣三，與州同置。</p>
<p class="em2" id="p193"><a class="gg-link" href="#p193" onclick="return changeColor(this);"></a>文徹　俄耳　文進　領戶三千三百，無口數。在京師西南三千四百一十八里。</p>
<p id="p194"><a class="gg-link" href="#p194" onclick="return changeColor(this);"></a>向州下　貞觀五年，生羌歸化置也。領縣二，與州同置。</p>
<p class="em2" id="p195"><a class="gg-link" href="#p195" onclick="return changeColor(this);"></a>貝左　向貳　領戶一千六百二，口三千八百九十八。在京師西南二千八百六十九里。</p>
<p id="p196"><a class="gg-link" href="#p196" onclick="return changeColor(this);"></a>冉州下　本徼外斂才羌地。貞觀五年，置西冉州。九年，去「西」字。領縣四，與州同置。</p>
<p class="em2" id="p197"><a class="gg-link" href="#p197" onclick="return changeColor(this);"></a>冉山　磨山　玉溪　金水　領戶一千三百七十，無口。在京師西南三千七百三十九里。</p>
<p id="p198"><a class="gg-link" href="#p198" onclick="return changeColor(this);"></a>穹州下　貞觀五年，生羌歸附，置西博州。八年，改為穹州。領縣五，與州同置。</p>
<p class="em2" id="p199"><a class="gg-link" href="#p199" onclick="return changeColor(this);"></a>領戶三千四百三十六，無口。在京師西南三千二百六十七里。</p>
<p id="p200"><a class="gg-link" href="#p200" onclick="return changeColor(this);"></a>笮州下　貞觀七年，白苟羌降附，置西恭州。八年，改為笮州也。領縣三，與州同置。</p>
<p class="em2" id="p201"><a class="gg-link" href="#p201" onclick="return changeColor(this);"></a>遂都　亭勸　北思　無口戶。在京師西南二千九百四十五里。</p>
<p class="em2" id="p202"><a class="gg-link" href="#p202" onclick="return changeColor(this);"></a>　　右九州，皆屬茂州都督。永徽後，又析為三十一州，今不錄其餘也。</p>
<p id="p203"><a class="gg-link" href="#p203" onclick="return changeColor(this);"></a>戎州中都督府　隋犍為郡。武德元年，改為戎州，領僰道、犍為、南溪、開邊、𦬕𦾾五縣。<span class="jiaozhusup">各本原作「𦬕鄢」，據漢志、寰宇記卷七九、新志改。下同。</span></p>
<p id="p204"><a class="gg-link" href="#p204" onclick="return changeColor(this);"></a>貞觀四年，以開邊屬南通州。於州置都督府，<span class="jiaozhusup">「於」字各本原作「六」，據寰宇記卷七九改。</span>督戎、郎、昆、曲、協、黎、盤、曾、鉤、髳、尹、匡、裒、宗、靡、姚、微十七州。<span class="jiaozhusup">各本原作「徽」，據寰宇記卷七九、新志改。下同。</span>八年，置撫來縣。仍改南通州為賢州，以開邊來屬。天寶元年，改為南溪郡，依舊都督，羈縻三十六州，<span class="jiaozhusup">十七史商榷卷八０：「今案之實十六州，其下文總結亦云十六州，而此言三十六州，三字似衍。」</span>一百三十七縣。並荒梗，無戶口。乾元元年，復為戎州。舊領縣六，戶三萬一千六百七十，口六萬一千二十六。天寶領縣五，戶四千三百五十九，口一萬六千三百七十五。在京師西南三千一百四里，至東都四千四百八十里。</p>
<p class="em2" id="p205"><a class="gg-link" href="#p205" onclick="return changeColor(this);"></a>僰道　漢縣，犍為郡治所。故僰侯國，梁置戎州也。</p>
<p class="em2" id="p206"><a class="gg-link" href="#p206" onclick="return changeColor(this);"></a>南溪　漢南廣縣，屬犍為郡。後周於廢郡置南武戍。隋改龍源戍，又置為南溪縣也。</p>
<p class="em2" id="p207"><a class="gg-link" href="#p207" onclick="return changeColor(this);"></a>義賓　本漢南安縣，屬犍為郡。隋改為𦬕𦾾縣。天寶元年，改為義賓。</p>
<p class="em2" id="p208"><a class="gg-link" href="#p208" onclick="return changeColor(this);"></a>開邊　漢僰道地，隋置開邊縣也。</p>
<p class="em2" id="p209"><a class="gg-link" href="#p209" onclick="return changeColor(this);"></a>歸順　聖曆二年，分𦬕𦾾縣置，以處生獠也。</p>
<p class="em2" id="p210"><a class="gg-link" href="#p210" onclick="return changeColor(this);"></a>戎州都督府，羈縻州十六，武德、貞觀後招慰羌戎開置也。</p>
<p class="em1" id="p211"><a class="gg-link" href="#p211" onclick="return changeColor(this);"></a>協州下　隋犍為郡之地。古夜郎侯國。武德元年，開南中置也。領縣三，與州同置。</p>
<p class="em2" id="p212"><a class="gg-link" href="#p212" onclick="return changeColor(this);"></a>東安　西安　湖津　領戶三百二十九。在京師西南四千里。北接戎州。</p>
<p class="em1" id="p213"><a class="gg-link" href="#p213" onclick="return changeColor(this);"></a>曲州下　武德元年，開南中置恭州。八年，改為曲州。領縣二，與州同置</p>
<p class="em2" id="p214"><a class="gg-link" href="#p214" onclick="return changeColor(this);"></a>朱提　武德元年，置安上縣。七年，改為朱提。</p>
<p class="em2" id="p215"><a class="gg-link" href="#p215" onclick="return changeColor(this);"></a>唐興　領戶一千九十四。在京師西南四千三百三十里。北接協州。</p>
<p class="em1" id="p216"><a class="gg-link" href="#p216" onclick="return changeColor(this);"></a>郎州下　武德元年，開南中置南寧州，乃立味、同樂、升麻、同起、新豐、隴隄、泉麻、梁水、降九縣。武德四年，置總管府，管南寧、恭、協、昆、尹、曾、姚、西濮、西宗九州。<span class="jiaozhusup">「宗」字各本原作「宋」，據下文宗州沿革及新志改。</span>五年，罷總管。其年冬，復置，寄治益州。七年，改為都督，督西寧、豫、西利、南雲、磨、南籠七州。<span class="jiaozhusup">據本卷下文及寰宇記卷七九，史文疑脫西平一州。</span>并前九州，合十六州。仍割南寧州之降縣屬西寧州。八年，自益州移都督於今治。貞觀六年，罷都督，置刺史。八年，改南寧為郎州也。領縣七。</p>
<p class="em2" id="p217"><a class="gg-link" href="#p217" onclick="return changeColor(this);"></a>味　隋廢同樂縣，武德元年復置，改名。</p>
<p class="em2" id="p218"><a class="gg-link" href="#p218" onclick="return changeColor(this);"></a>同樂　升麻　同起　新豐　隴隄　泉麻　並與州同置。</p>
<p class="em2" id="p219"><a class="gg-link" href="#p219" onclick="return changeColor(this);"></a>戶六千九百四十二。在京師西南五千六百七十里。北接曲州。</p>
<p class="em1" id="p220"><a class="gg-link" href="#p220" onclick="return changeColor(this);"></a>昆州下　漢益州郡地。武德初，招慰置。領縣四，與州同置。</p>
<p class="em2" id="p221"><a class="gg-link" href="#p221" onclick="return changeColor(this);"></a>益寧</p>
<p class="em2" id="p222"><a class="gg-link" href="#p222" onclick="return changeColor(this);"></a>晉寧　有滇池，周三百里。　安寧　秦臧　漢縣。</p>
<p class="em2" id="p223"><a class="gg-link" href="#p223" onclick="return changeColor(this);"></a>領戶一千二百六十七。在京師西南五千三百七十里。北接巂州。</p>
<p class="em1" id="p224"><a class="gg-link" href="#p224" onclick="return changeColor(this);"></a>盤州下　武德七年，開置西平州。貞觀八年，改為盤州。領縣三，與州同置。</p>
<p class="em2" id="p225"><a class="gg-link" href="#p225" onclick="return changeColor(this);"></a>附唐<span class="jiaozhusup">各本原作「附庸」，據寰宇記卷七九、新志改。</span>　平夷　盤水　即舊興古郡也。</p>
<p class="em2" id="p226"><a class="gg-link" href="#p226" onclick="return changeColor(this);"></a>領戶一千九百六十。在京師西南五千三十里。北接郎州，南接交州。</p>
<p class="em1" id="p227"><a class="gg-link" href="#p227" onclick="return changeColor(this);"></a>黎州下　武德七年，析南寧州置西寧州。貞觀八年，改為黎州。領縣二，二縣本屬南寧。</p>
<p class="em2" id="p228"><a class="gg-link" href="#p228" onclick="return changeColor(this);"></a>梁水　絳　領戶一千。至京師無里數。北接昆州。</p>
<p class="em1" id="p229"><a class="gg-link" href="#p229" onclick="return changeColor(this);"></a>匡州下　武德七年，開置南雲州。貞觀三年，改為匡州也。領縣二，與州同置。</p>
<p class="em2" id="p230"><a class="gg-link" href="#p230" onclick="return changeColor(this);"></a>勃弄　匡川　縣界有永昌故城也。　領戶四千八百。在京師西南五千一百六十五里。</p>
<p class="em1" id="p231"><a class="gg-link" href="#p231" onclick="return changeColor(this);"></a>髳州下　武德四年，置西濮州。貞觀十一年，改為髳州也。領縣四，與州同置。</p>
<p class="em2" id="p232"><a class="gg-link" href="#p232" onclick="return changeColor(this);"></a>濮水　青蛉　舊屬越巂郡。　歧星　銅山　領戶一千三百九十。在京師西南四千八百五十里。南接姚州。</p>
<p class="em1" id="p233"><a class="gg-link" href="#p233" onclick="return changeColor(this);"></a>尹州下　武德四年置。領縣五，與州同置。</p>
<p class="em2" id="p234"><a class="gg-link" href="#p234" onclick="return changeColor(this);"></a>馬邑　天池　鹽泉　甘泉　涌泉　領戶一千七百。無里數。接髳州。</p>
<p class="em1" id="p235"><a class="gg-link" href="#p235" onclick="return changeColor(this);"></a>曾州下　武德四年置。領縣五，與州同置。</p>
<p class="em2" id="p236"><a class="gg-link" href="#p236" onclick="return changeColor(this);"></a>曾　三部　神泉　龍亭　長和　領戶一千二百七。在京師西南五千一百四十五里。西接匡州。</p>
<p class="em1" id="p237"><a class="gg-link" href="#p237" onclick="return changeColor(this);"></a>鉤州下　武德七年，置南龍州。貞觀十一年，改為鉤州也。領縣二，與州同置。</p>
<p class="em2" id="p238"><a class="gg-link" href="#p238" onclick="return changeColor(this);"></a>望水　唐封　領戶一千。在京師西南五千六百五十里。北接昆州。</p>
<p class="em1" id="p239"><a class="gg-link" href="#p239" onclick="return changeColor(this);"></a>靡州下　武德七年，置西豫州。貞觀三年，改為靡州。領縣二，與州同置。</p>
<p class="em2" id="p240"><a class="gg-link" href="#p240" onclick="return changeColor(this);"></a>磨豫　七部　領戶一千二百。在京師西南四千九百四十五里。南接姚州。</p>
<p class="em1" id="p241"><a class="gg-link" href="#p241" onclick="return changeColor(this);"></a>裒州下　武德四年置。領縣二，與州同置。</p>
<p class="em2" id="p242"><a class="gg-link" href="#p242" onclick="return changeColor(this);"></a>揚彼　強樂　領戶一千四百七十。在京師西南四千九百七十里。南接姚州。</p>
<p class="em1" id="p243"><a class="gg-link" href="#p243" onclick="return changeColor(this);"></a>宗州　武德四年，置西宗州。貞觀十一年，去「西」字。領縣三，與州同置。</p>
<p class="em2" id="p244"><a class="gg-link" href="#p244" onclick="return changeColor(this);"></a>宗居　石塔　河西　領戶一千九百三十。在京師西南五千一十里。北接姚州。</p>
<p class="em1" id="p245"><a class="gg-link" href="#p245" onclick="return changeColor(this);"></a>微州下　武德四年，置利州。貞觀十一年，改為微州。領縣二，與州同置。</p>
<p class="em2" id="p246"><a class="gg-link" href="#p246" onclick="return changeColor(this);"></a>深利　十部　領戶一千一百五十。在京師西南四千九百七十里。東接靡州。</p>
<p class="em1" id="p247"><a class="gg-link" href="#p247" onclick="return changeColor(this);"></a>姚州　武德四年置，在姚府舊城北百餘步。漢益州郡之雲南縣。古滇王國。楚頃襄王使大將莊蹻泝沅水，出且蘭，以伐夜郎。屬秦奪楚黔中地，蹻無路能還，遂自王之。秦并蜀，通五尺道，置吏。漢武開西南夷，置益州郡，雲南即屬邑也。後置永昌郡，雲南、哀牢、博南皆屬邑也。蜀劉氏分永昌為建寧郡，又分永昌、建寧置雲南郡，而治於弄棟。晉改為晉寧郡，又置寧州。武德四年，安撫大使李英，以此州內人多姓姚，故置姚州，管州三十二。麟德元年，移姚州治於弄棟川。自是朝貢不絕。天寶末，楊國忠用事，蜀帥撫慰不謹，蠻王閤羅鳳不恭，國忠命鮮于仲通興師十萬，渡瀘討之，大為羅鳳所敗。鎮蜀，<span class="jiaozhusup">寰宇記卷七九「鎮」上有「自是臣附吐蕃侵寇西川貞元中韋皋」十五字。</span>蠻帥異牟尋歸國，遂以韋皋為雲南安撫大使，命使冊拜，謂之南詔。大和中，杜元穎鎮蜀，蠻王鹺顛侵蜀，自是或臣或否。咸通中，結構南海蠻，深寇蜀部。西南夷之中，南詔蠻最大也。領縣二。<span class="jiaozhusup">據元和志卷三二、寰宇記卷七九，此處當脫姚城一縣，「二」當作「三」。</span></p>
<p class="em2" id="p248"><a class="gg-link" href="#p248" onclick="return changeColor(this);"></a>瀘南　縣在瀘水之南。　長明　戶三千七百。至京師四千九百里。</p>
<p class="em2" id="p249"><a class="gg-link" href="#p249" onclick="return changeColor(this);"></a>　　右上十六州，舊屬戎州都督。天寶已前，朝貢不絕。</p>
<p id="p250"><a class="gg-link" href="#p250" onclick="return changeColor(this);"></a>巂州中都督府　隋越巂郡。武德元年，改為巂州，領越巂、邛部、<span class="jiaozhusup">各本原作「邛都」，據通典卷一七六、元和志卷三二、寰宇記卷八０改。下同。</span>可泉、蘇祁、臺登六縣<span class="jiaozhusup">「泉」字各本原無，據隋志、元和志卷三二、寰宇記卷八０補。下同。按上文實列縣僅五，寰宇記卷八０「


六縣」作「五縣」。</span>。二年，又置昆明縣。三年，置總管府，管一州。貞觀二年，割雅州陽山、漢源二縣來屬。八年，又置和集縣。天寶元年，越巂郡，依舊都督府。乾元元年，復為巂州也。舊領縣十，戶二萬三千五十四，口五萬三千六百一十八。天寶領縣七，戶四萬七百二十一，口十七萬五千二百八十。在京師西南三千六百五十四里。</p>
<p class="em2" id="p251"><a class="gg-link" href="#p251" onclick="return changeColor(this);"></a>越巂　漢郡名，武帝置。今縣，漢邛都縣地，屬越巂郡。有越水、巂水。後周於越城置嚴州。隋改為西寧州，尋改巂州，仍分邛都置越巂縣，州所治也。</p>
<p class="em2" id="p252"><a class="gg-link" href="#p252" onclick="return changeColor(this);"></a>邛部　後漢屬越巂郡。漢闌縣地，屬沈黎郡。後周置邛部縣也。</p>
<p class="em2" id="p253"><a class="gg-link" href="#p253" onclick="return changeColor(this);"></a>臺登　漢縣，屬越巂郡。</p>
<p class="em2" id="p254"><a class="gg-link" href="#p254" onclick="return changeColor(this);"></a>蘇祁　漢蘇夷縣，屬越巂郡。後周平南夷，於故城復置也。</p>
<p class="em2" id="p255"><a class="gg-link" href="#p255" onclick="return changeColor(this);"></a>西瀘　漢邛都縣地，梁置可泉縣。隋治姜磨戍。武德七年，移於今。<span class="jiaozhusup">合鈔卷六一地理志作「移於今所」。</span>天寶末年，改為西瀘也。</p>
<p class="em2" id="p256"><a class="gg-link" href="#p256" onclick="return changeColor(this);"></a>昆明　漢定莋縣，屬越巂郡。後周置定莋鎮。武德二年，鎮為昆明縣，蓋南接昆明之地故也。<span class="jiaozhusup">「昆明之」三字各本原無，「地」字原作「池」，據元和志卷三二補改。</span></p>
<p class="em2" id="p257"><a class="gg-link" href="#p257" onclick="return changeColor(this);"></a>會川　上元二年，移邛都縣於會川置，因改為會川也。</p>
<p id="p258"><a class="gg-link" href="#p258" onclick="return changeColor(this);"></a>松州下都督府　隋同昌郡之嘉誠縣。武德元年，置松州。貞觀二年，置都督府，督崌、懿、嵯、闊、麟、雅、叢、可、遠、奉、嚴、諾、蛾、<span class="jiaozhusup">各本原作「峨」，據本卷下文及寰宇記卷八一改。</span>彭、軌、蓋、直、肆、位、玉、璋、祐、臺、橋、序二十五羈縻等州。永徽之後，生羌相繼忽叛，屢有廢置。儀鳳二年，復加整比，督文、扶、當、柘、<span class="jiaozhusup">各本原作「祐」，據本卷下文及寰宇記卷八一改。</span>靜、翼六州。都督羈縻三十州：研州、劍州、探那州、𤉙州、毘州、河州、幹州、瓊州、犀州、拱州、龕州、陪州、如州、麻州、霸州、𨧡州、光州、至涼州、蠶州、曄州、梨州、思帝州、戍州、統州、穀州、邛州、樂客州、達違州、卑州、慈州。據天寶十二載簿，松州都督府，一百四州，其二十五州有額戶口，但多羈縻逃散，餘七十九州皆生羌部落，或臣或否，無州縣戶口，但羈縻統之。天寶元年，改松州為交川郡。<span class="jiaozhusup">「川」字各本原作「州」，據寰宇記卷八一改。</span>乾元元年，復為松州。據貞觀初分十道，松、文、扶、當、悉、柘、靜等屬隴右道。永徽之後，據梁州之境，割屬劍南道也。舊領縣三，戶六百一十二，口六千三百五。天寶，戶一千七十六，口五千七百四十二。南至翼州一百八十里，東至扶州三百三十八里，東至茂州三百里，西南至當州三百里，西北至吐蕃界九十里。至京師二千二百五十里，至東都三千五十里。</p>
<p class="em2" id="p259"><a class="gg-link" href="#p259" onclick="return changeColor(this);"></a>嘉誠　歷代生羌之地，漢帝招慰之，置護羌校尉，別無州縣。至後魏，白水羌象舒治自稱鄧至王，<span class="jiaozhusup">各本原作「象舒活自稱至之」，據元和志卷三二、寰宇記卷八一改。</span>據此地。其子舒彭遣使朝貢，乃拜龍驤將軍、甘松縣子，始置甘松縣。魏末大亂，又絕。後周復招慰之，於此置龍涸防。天和六年，改置扶州，領龍涸郡。隋改甘松為嘉誠縣，屬同昌郡。武德元年，於縣置松州，取州界甘松嶺為名。</p>
<p class="em2" id="p260"><a class="gg-link" href="#p260" onclick="return changeColor(this);"></a>交川　後周置龍涸郡，隋廢為交川縣也。</p>
<p class="em2" id="p261"><a class="gg-link" href="#p261" onclick="return changeColor(this);"></a>平康　垂拱元年，割交川及當州通軌、翼針三縣置平康縣，屬當州。天寶元年，改交川郡也。</p>
<p id="p262"><a class="gg-link" href="#p262" onclick="return changeColor(this);"></a>文州　隋武都郡之曲水縣。義寧二年，置陰平郡，領曲水、長松、正西三縣。武德改文州。貞觀元年，省正西入曲水。天寶元年，改為陰平郡。乾元元年，復為文州。舊屬隴右道，隸松州都督。永徽中，改屬劍南道也。舊領縣二，戶一千九百八，口八千一百四十七。天寶，戶一千六百八十六，口九千二百五。在京師西南一千四百九十里，至東都二千二百九十里。</p>
<p class="em2" id="p263"><a class="gg-link" href="#p263" onclick="return changeColor(this);"></a>曲水　漢陰平道，屬廣漢。晉亂，楊茂搜據為仇池，氐、羌相傳疊代。後魏平氐、羌、始置文州。隋為曲水縣。武德後，置文州，治於曲水也。</p>
<p class="em2" id="p264"><a class="gg-link" href="#p264" onclick="return changeColor(this);"></a>長松　後魏置蘆北郡，郡置建昌縣。後周移郡縣於此置。隋廢郡，改縣為長松。白馬水在縣北也。</p>
<p id="p265"><a class="gg-link" href="#p265" onclick="return changeColor(this);"></a>扶州　隋同昌郡。武德元年，改為扶州。天寶元年，復為同昌郡。乾元元年，復為扶州。舊屬隴右道，隸松州都督。永徽後，改為劍南道。舊領縣四，戶一千九百二十八，口八千五百五十六。天寶，戶二千四百一十八，口一萬四千二百八十五。在京師西南一千六百九十里，至東都二千四百四十九里。</p>
<p class="em2" id="p266"><a class="gg-link" href="#p266" onclick="return changeColor(this);"></a>同昌　歷代吐谷渾所據。西魏逐吐谷渾，於此置鄧州及鄧寧郡，蓋以平定鄧至羌為名。隋初，改置扶州及同昌縣。煬帝又為同昌郡。流於此也。</p>
<p class="em2" id="p267"><a class="gg-link" href="#p267" onclick="return changeColor(this);"></a>帖夷　後魏置帖夷郡。隋罷為縣。萬歲通天二年，改為武進。神龍依舊為帖夷。</p>
<p class="em2" id="p268"><a class="gg-link" href="#p268" onclick="return changeColor(this);"></a>萬全　後魏置武進郡，又改為上安郡。隋廢郡為尚安縣。舊治刺利村，長安二年，移治黑水堡。至德二年八月，改為萬全也。</p>
<p class="em2" id="p269"><a class="gg-link" href="#p269" onclick="return changeColor(this);"></a>鉗川　後魏置鉗川郡。隋罷郡，復為縣。</p>
<p id="p270"><a class="gg-link" href="#p270" onclick="return changeColor(this);"></a>龍州下　隋平武郡。武德元年，改為龍門郡。其年，加「西」字。貞觀元年，改為龍州。<span class="jiaozhusup">「龍」下各本原有「門」字，據元和志卷三三、寰宇記卷八四刪。</span>天寶元年，改為江油郡。<span class="jiaozhusup">各本原作「油江郡」，據元和志卷三三、寰宇記卷八四改。下文「江油」原亦作「油江」，同改。</span>乾元元年，復為龍州。舊屬隴右道，永徽後，割屬劍南也。舊領縣二，戶一千一十七，口六千一百四十九。天寶，戶二千九百九十二，口四千二百二十八。在京師西南二千六百六十里，至東都三千一十五里。</p>
<p class="em2" id="p271"><a class="gg-link" href="#p271" onclick="return changeColor(this);"></a>江油　秦、漢、曹魏為無人之境。鄧艾伐蜀，由陰道景谷，<span class="jiaozhusup">三國志卷二八魏書鄧艾傳：「艾自陰平道行無人之地七百餘里。」寰宇記卷八四：「鄧艾自陰平行無人之地七百里。」此處「陰」下疑脫「平」字。</span>行無人之地七百里，鑿山通道，攀木緣崖，魚貫而進，以至江油，<span class="jiaozhusup">「油」字各本原無，據元和志卷三三、寰宇記卷八四補。</span>即此城也。晉始置陰平郡，於此置平武縣。至梁有楊、李二姓大豪，分據其地。後魏平蜀，置龍州。隋初廢郡，改平武為江油。縣界有石門山。</p>
<p class="em2" id="p272"><a class="gg-link" href="#p272" onclick="return changeColor(this);"></a>清川　後魏馬盤縣。天寶元年，改為清川也。</p>
<p id="p273"><a class="gg-link" href="#p273" onclick="return changeColor(this);"></a>當州下　本松州之通軌縣。貞觀二十一年，析置當州，以土出當歸為名。州治利川，領通軌、左封二縣。顯慶二年，又析左封置悉州。儀鳳二年，移治逢臼橋。天寶元年，改為江源郡。<span class="jiaozhusup">各本原作「油江郡」，據寰宇記卷八一改。</span>乾元元年，復為當州。本屬隴右道也。領縣三，戶二千一百四十六，口六千七百一十三。至京師三千一百里，至東都三千九百里。東北至松州九百里。</p>
<p id="p274"><a class="gg-link" href="#p274" onclick="return changeColor(this);"></a>通軌　本屬松州，歷代生羌之地。貞觀二十年，松州首領董和那蓬固守松府，特敕於通軌縣置當州，以蓬為刺史。顯慶元年，蓬嫡子屈寧襲繼為刺史。又置和利、合利、平康三縣也。<span class="jiaozhusup">各本原作「平唐」，據元和志卷三二、寰宇記卷八一改。</span></p>
<p class="em2" id="p275"><a class="gg-link" href="#p275" onclick="return changeColor(this);"></a>和利　顯慶二年，分通軌置。</p>
<p class="em2" id="p276"><a class="gg-link" href="#p276" onclick="return changeColor(this);"></a>谷利　文明元年，開生羌置也。</p>
<p id="p277"><a class="gg-link" href="#p277" onclick="return changeColor(this);"></a>悉州　本翼州之左封縣。顯慶元年，置悉州，領悉唐、左封、識臼三縣，治悉唐城。<span class="jiaozhusup">「悉」字各本原無，據新志補。</span>咸亨元年，移治左封。儀鳳二年，羌叛，又寄治當州城內，尋歸舊治。垂拱二年，置歸誠縣。載初元年，移治匪平川。天寶元年，改為歸誠郡，割識臼屬臨翼郡。乾元元年，復為悉州。舊屬隴右道松州都督，後屬劍南道。領縣二，<span class="jiaozhusup">「二」字各本原作「一」，下文實領二縣，據寰宇記卷八一、新志改。</span>戶八百一十六，口三千九百一十四。至京師二千七百五十里，至東都三千八百里。至西靜州六十里，西北至當州八十里也。</p>
<p class="em2" id="p278"><a class="gg-link" href="#p278" onclick="return changeColor(this);"></a>左封　本屬翼州，在當州東南四十里。顯慶元年，生羌首領董係比射內附，乃於地置悉州，州在悉唐川故也。<span class="jiaozhusup">「唐」字各本原作「當」，據本卷下文及元和志卷三二、寰宇記卷八一改。</span>以董係比射為刺史，領左封、歸誠二縣。載初元年，又移州理東南五十里匪平川置也。</p>
<p class="em2" id="p279"><a class="gg-link" href="#p279" onclick="return changeColor(this);"></a>歸誠　垂拱二年，分左封置。</p>
<p id="p280"><a class="gg-link" href="#p280" onclick="return changeColor(this);"></a>靜州　本當州之悉唐縣。顯慶元年，於縣置悉州。咸亨元年，於悉州置翼州都督府，移悉州理左封置。儀鳳二年，罷都督府，翼州卻還治於翼針縣，於悉唐縣置南和州。天授二年，改為靜州，比屬隴右道，隸松州都督。後割屬劍南。領縣二，戶一千五百七十七，口六千六百六十九。東北至當州六十里，東至悉州八十里。至京師與當州道里數同也。</p>
<p class="em2" id="p281"><a class="gg-link" href="#p281" onclick="return changeColor(this);"></a>悉唐　縣置在悉唐川。舊屬當州，顯慶中，來屬也。</p>
<p class="em2" id="p282"><a class="gg-link" href="#p282" onclick="return changeColor(this);"></a>靜居　縣界有靜川也。</p>
<p id="p283"><a class="gg-link" href="#p283" onclick="return changeColor(this);"></a>恭州下　開元二十四年，分靜州廣平縣置恭州，仍置博恭、烈山二縣。天寶元年，改為恭化郡。乾元元年，復為恭州。本屬隴右道，後割屬劍南。領縣三，戶一千一百八十九，口六千二百二十二。東至柘州一百里，東北至靜州界。至京師三千一百二十里。</p>
<p class="em2" id="p284"><a class="gg-link" href="#p284" onclick="return changeColor(this);"></a>和集　舊廣平縣，屬靜州。開元二十四年，於縣置恭州。天寶元年，改為和集。</p>
<p class="em2" id="p285"><a class="gg-link" href="#p285" onclick="return changeColor(this);"></a>博恭　開元二十四年，分廣平置也。</p>
<p class="em2" id="p286"><a class="gg-link" href="#p286" onclick="return changeColor(this);"></a>烈山　開元二十四年，分廣平置。</p>
<p id="p287"><a class="gg-link" href="#p287" onclick="return changeColor(this);"></a>柘州下　永徽後置。天寶元年，改為蓬山郡。乾元元年，復為柘州。本屬隴右道松州都督，後割屬劍南也。</p>
<p id="p288"><a class="gg-link" href="#p288" onclick="return changeColor(this);"></a>保州下　本維州之定廉縣。開元二十八年，置奉州，以董晏立為刺史。領定廉一縣。天寶元年，改為雲山郡。八載，移治所於天保軍，乃改為天保郡。乾元元年二月，西山子弟兵馬使嗣歸誠王董嘉俊以西山管內天保郡歸附，乃為保州，以嘉俊為刺史。領縣三，<span class="jiaozhusup">「三」字各本原作「二」，據本卷下文及寰宇記卷八０改。</span>戶一千二百四十五，口四千五百三十六。至京師二千九百四十里，至東都三千七百九十里。東至維州風流鎮四十五里也。</p>
<p class="em2" id="p289"><a class="gg-link" href="#p289" onclick="return changeColor(this);"></a>定廉　隋置定廉鎮。隋末陷羌。武德七年，招白苟羌，置維州及定廉縣，以界水名。永徽元年，廢鹽城併人。開元二十八年，改屬奉州。天寶八載，改為天保郡也。</p>
<p class="em2" id="p290"><a class="gg-link" href="#p290" onclick="return changeColor(this);"></a>歸順　雲山　天寶八年，分定廉置此二縣也。</p>
<p id="p291"><a class="gg-link" href="#p291" onclick="return changeColor(this);"></a>真州下　天寶五載，分臨翼郡之昭德、雞川兩縣置昭德郡。乾元元年，改為真州，取真符縣為名也。領縣三，戶六百七十六，口三千一百四十七。至京師三千里，至東都三千八百五十里。真符　天寶五載，分雞川、昭德二縣置，州所治也。</p>
<p id="p292"><a class="gg-link" href="#p292" onclick="return changeColor(this);"></a>雞川　先天二年，割翼州翼水縣置，屬翼州。天寶五載，改真州。昭德　本識臼縣，屬悉州。天寶元年，改屬翼州，仍改名昭德縣。五年，改屬真州也。</p>
<p id="p293"><a class="gg-link" href="#p293" onclick="return changeColor(this);"></a>霸州下　天寶元年，因招附生羌置靜戎郡。乾元元年，改為霸州也。領縣一，戶一百七十一，口一千八百六十一。至京師二千六百三十二里，至東都三千二百七十一里。</p>
<p class="em2" id="p294"><a class="gg-link" href="#p294" onclick="return changeColor(this);"></a>安信<span class="jiaozhusup">各本原作「信安」，據寰宇記卷八０、新志改。</span>與郡同置，州所治也。</p>
<p class="em2" id="p295"><a class="gg-link" href="#p295" onclick="return changeColor(this);"></a>　　已上十二州，舊屬隴右道。永徽已後，割屬松州都督，入劍南道。諸州隸松州都督，相繼屬劍南也。</p>
<p class="em2" id="p296"><a class="gg-link" href="#p296" onclick="return changeColor(this);"></a>松州都督府，督羈縻二十五州。舊督一百四州，<span class="jiaozhusup">「四」字各本原無，據本卷上文及寰宇記卷八一補。</span>領州，無縣戶口，惟二十五有名額，皆招撫生羌置也。</p>
<p class="em1" id="p297"><a class="gg-link" href="#p297" onclick="return changeColor(this);"></a>崌州下　貞觀元年，招慰党項置州處也。領縣二，與州同置。</p>
<p class="em2" id="p298"><a class="gg-link" href="#p298" onclick="return changeColor(this);"></a>江源　洛稽　領戶一百五十五。至京師西南二千二百四十六里。</p>
<p id="p299"><a class="gg-link" href="#p299" onclick="return changeColor(this);"></a>懿州下　貞觀五年，置西吉州。八年，改為懿州，處党項也。領縣二，與州同置。</p>
<p class="em2" id="p300"><a class="gg-link" href="#p300" onclick="return changeColor(this);"></a>吉當　唐位　無戶口。至京師西南二千二百五十里。</p>
<p class="em1" id="p301"><a class="gg-link" href="#p301" onclick="return changeColor(this);"></a>闊州下　貞觀五年置，處党項。領縣二，與州同置。</p>
<p class="em2" id="p302"><a class="gg-link" href="#p302" onclick="return changeColor(this);"></a>闊源　落吳　無戶口。至京師西南二千五百一十里。</p>
<p class="em1" id="p303"><a class="gg-link" href="#p303" onclick="return changeColor(this);"></a>麟州下　貞觀五年，置西麟州，處生羌歸附。八年，去「西」字。領縣七，與州同置。</p>
<p class="em2" id="p304"><a class="gg-link" href="#p304" onclick="return changeColor(this);"></a>硤川　和善　斂具　硤源　三交　利恭　東陵

</p><p class="em2" id="p305"><a class="gg-link" href="#p305" onclick="return changeColor(this);"></a>無戶口。至京師四千五百里。</p>
<p class="em1" id="p306"><a class="gg-link" href="#p306" onclick="return changeColor(this);"></a>雅州下　貞觀五年，處生羌置西雅州。八年，去「西」字。領縣三，與州同置。</p>
<p class="em2" id="p307"><a class="gg-link" href="#p307" onclick="return changeColor(this);"></a>新城　三泉　石隴　無戶口。至京師西南二千六百六十里。</p>
<p class="em1" id="p308"><a class="gg-link" href="#p308" onclick="return changeColor(this);"></a>叢州　貞觀五年，党項歸附置也。領縣五，與州同置。</p>
<p class="em2" id="p309"><a class="gg-link" href="#p309" onclick="return changeColor(this);"></a>都流厥調湊般匐器邇率鍾，並為諸羌部落，遙立，無縣。</p>
<p class="em2" id="p310"><a class="gg-link" href="#p310" onclick="return changeColor(this);"></a>寧遠　臨泉　臨河　無戶口。至京師西南一千八百里。</p>
<p class="em1" id="p311"><a class="gg-link" href="#p311" onclick="return changeColor(this);"></a>可州　貞觀四年，處党項，置西義州。<span class="jiaozhusup">各本原作「西羌」，據寰宇記卷八一、新志改。</span>八年，改為可州也。領縣三，與州同置。</p>
<p class="em2" id="p312"><a class="gg-link" href="#p312" onclick="return changeColor(this);"></a>義誠　清化　靜方　無戶口。至京師西南一千四十里。</p>
<p class="em1" id="p313"><a class="gg-link" href="#p313" onclick="return changeColor(this);"></a>遠州　貞觀四年，生羌歸附置也。領縣二，與州同置。</p>
<p class="em2" id="p314"><a class="gg-link" href="#p314" onclick="return changeColor(this);"></a>羅水　小部川　無戶口。至京師西南二千三百六十里。</p>
<p class="em1" id="p315"><a class="gg-link" href="#p315" onclick="return changeColor(this);"></a>奉州　貞觀三年，處生羌置西仁州。八年，改為奉州也。領縣三，與州同置。</p>
<p class="em2" id="p316"><a class="gg-link" href="#p316" onclick="return changeColor(this);"></a>奉德　思安　永慈　無戶口。至京師西南二千一百六里。</p>
<p class="em1" id="p317"><a class="gg-link" href="#p317" onclick="return changeColor(this);"></a>巖州　貞觀五年，置西金州。八年，改為巖州。領縣三，與州同置。</p>
<p class="em2" id="p318"><a class="gg-link" href="#p318" onclick="return changeColor(this);"></a>金池　甘松　丹巖　無戶口。至京師西南二千一百里。</p>
<p class="em1" id="p319"><a class="gg-link" href="#p319" onclick="return changeColor(this);"></a>諾州　貞觀五年，處降羌置。領縣三，與州同置。</p>
<p class="em2" id="p320"><a class="gg-link" href="#p320" onclick="return changeColor(this);"></a>諾川　歸德　籬渭　無戶口。至京師西南二千六百四十三里。</p>
<p class="em1" id="p321"><a class="gg-link" href="#p321" onclick="return changeColor(this);"></a>蛾州　貞觀五年，處降羌置。領縣二，與州同置。</p>
<p class="em2" id="p322"><a class="gg-link" href="#p322" onclick="return changeColor(this);"></a>常平　那川　無戶口。至京師二千七百里。</p>
<p class="em1" id="p323"><a class="gg-link" href="#p323" onclick="return changeColor(this);"></a>彭州　貞觀三年，處降党項置洪州。七年，改為彭州。領縣四，與州同置。</p>
<p class="em2" id="p324"><a class="gg-link" href="#p324" onclick="return changeColor(this);"></a>洪川　歸遠　臨津　歸正　無戶口。至京師西南二千七百八十里。</p>
<p class="em1" id="p325"><a class="gg-link" href="#p325" onclick="return changeColor(this);"></a>軌州都督府　貞觀二年，處党項置。領縣四，與州同置。</p>
<p class="em2" id="p326"><a class="gg-link" href="#p326" onclick="return changeColor(this);"></a>通川　玉城　金原　俄徹　無戶口。至京師西南二千三百九十里。</p>
<p class="em1" id="p327"><a class="gg-link" href="#p327" onclick="return changeColor(this);"></a>盍州　貞觀四年，置西唐州。八年，改為盍州，處降羌也。領縣四，與州同置。</p>
<p class="em2" id="p328"><a class="gg-link" href="#p328" onclick="return changeColor(this);"></a>湘水　河唐　曲嶺　枯川　戶二百二十，無口。至京師西南二千六百三十里。</p>
<p class="em1" id="p329"><a class="gg-link" href="#p329" onclick="return changeColor(this);"></a>直州　貞觀五年，置西集州。八年，改為直州，處降羌。領縣二，與州同置。</p>
<p class="em2" id="p330"><a class="gg-link" href="#p330" onclick="return changeColor(this);"></a>集川　新川　戶一百，無口。至京師二千五百里。</p>
<p class="em1" id="p331"><a class="gg-link" href="#p331" onclick="return changeColor(this);"></a>肆州　貞觀五年，處降羌置。領縣四，與州同置。</p>
<p class="em2" id="p332"><a class="gg-link" href="#p332" onclick="return changeColor(this);"></a>歸唐　芳叢　鹽水　磨山　無戶口。至京師二千六百里。</p>
<p class="em1" id="p333"><a class="gg-link" href="#p333" onclick="return changeColor(this);"></a>位州　貞觀四年，降生羌置西鹽州。八年，改為位州。領縣二，與州同置。</p>
<p class="em2" id="p334"><a class="gg-link" href="#p334" onclick="return changeColor(this);"></a>位豐　西使　戶一百，無口。至京師二千四百一十里。</p>
<p class="em1" id="p335"><a class="gg-link" href="#p335" onclick="return changeColor(this);"></a>玉州　貞觀五年，處降羌置。領縣二，與州同置。</p>
<p class="em2" id="p336"><a class="gg-link" href="#p336" onclick="return changeColor(this);"></a>玉山　帶河　戶二百一十五，無口。至京師二千八百七十八里。</p>
<p class="em1" id="p337"><a class="gg-link" href="#p337" onclick="return changeColor(this);"></a>嶂州　貞觀四年，處降羌置。領縣四，與州同置。</p>
<p class="em2" id="p338"><a class="gg-link" href="#p338" onclick="return changeColor(this);"></a>洛平　顯川　桂川　顯平　戶二百，無口。至京師二千九百里。</p>
<p class="em1" id="p339"><a class="gg-link" href="#p339" onclick="return changeColor(this);"></a>祐州　貞觀四年，處降羌置。領縣二，與州同置。</p>
<p class="em2" id="p340"><a class="gg-link" href="#p340" onclick="return changeColor(this);"></a>廓川　歸定　無戶口。至京師二千一百九十里。</p>
<p class="em1" id="p341"><a class="gg-link" href="#p341" onclick="return changeColor(this);"></a>臺州　貞觀六年，處党項置西滄州。八年，改為臺州。無縣。至京師二千一百三十五里。</p>
<p class="em2" id="p342"><a class="gg-link" href="#p342" onclick="return changeColor(this);"></a>橋州　貞觀六年，處降羌置。無縣。至京師二千四百里。</p>
<p class="em2" id="p343"><a class="gg-link" href="#p343" onclick="return changeColor(this);"></a>序州　貞觀十年，處党項置。無縣。至京師二千四百里。</p>
<p class="em2" id="p344"><a class="gg-link" href="#p344" onclick="return changeColor(this);"></a>　　　右二十五州，舊屬隴右道，隸松州都督府。貞觀中，招慰党項羌漸置。永徽已後，羌戎叛臣，制置不一。今存招降之始，以表太平之所至也。</p>
<div class="section" id="title-3"><h3>嶺南道</h3></div>
<p class="em2" id="p345"><a class="gg-link" href="#p345" onclick="return changeColor(this);"></a>南海節度使，領是十七州也。</p>
<p id="p346"><a class="gg-link" href="#p346" onclick="return changeColor(this);"></a>廣州中都督府　隋南海郡。武德四年，討平蕭銑，置廣州總管府，管廣、東衡、<span class="jiaozhusup">各本原作「東衛」，據本卷下文及寰宇記卷一五七改。</span>洭、南綏、岡五州，并南康總管。其廣州領南海、增城、清遠、政賓、寶安五縣。六年，又置高、循二總管，隸廣州。七年，改總管為大都督。九年，廢南康都督，以端、封、宋、洭、瀧、建、齊、威、扶、義、勤十一州隸廣府。其年，又省勤州。貞觀改中都督府，省威、齊、宋、洭四州，仍以廢洭州之湞陽、<span class="jiaozhusup">各本原作「值陽」，據本卷下文及寰宇記卷一五七、新志改。</span>U洭二縣來屬。<span class="jiaozhusup">殿、懼盈齋、局、廣本作「湞匡」，殘宋本作「含匡」，據寰宇記卷一五七、新志改。</span>改東衡為韶州，仍以南康州及崖州都督，並隸廣州。二年，省循州都督，以循、潮二州隸廣府。八年，改建州為藥州、<span class="jiaozhusup">各本原作「樂州」，據本卷下文及寰宇記卷一五七改。</span>南綏州為湞州、南扶州為竇州。<span class="jiaozhusup">各本原作「扶風州」，據下文竇州沿革及寰宇記卷一六三改。上文「八年」竇州沿革及寰宇記作「六年」。</span>十二年，改南康州。<span class="jiaozhusup">按下文康州沿革，此句下疑脫「為康州」三字。</span>十三年，省湞州，以四會、化蒙、懷集、洊安四縣來屬。省岡州，以義寧、新會二縣並屬廣州。其年，又以義寧、新會二縣立岡州。今督廣、韶、端、康、封、岡、新、藥、瀧、<span class="jiaozhusup">「新」字殘宋本作「雜」，餘各本均無；「瀧」字殘宋本作「隴」，餘各本亦均無，今據本卷上下文及通鑑卷二四一注引舊志改。</span>竇、義、雷、循、潮十四州。永徽後，以廣、桂、容、邕、安南府，皆隸廣府都督統攝，謂之五府節度使，名嶺南五管。天寶元年，改為南海郡。乾元元年，復為廣州。州內有經略軍，管鎮兵五千四百人，其衣糧輕稅，本道自給。廣州刺史，充嶺南五府經略使。舊領縣十，戶一萬二千四百六十三，口五萬九千一百一十四。天寶領縣十三，戶四萬二千二百三十五。在京師東南五千四百四十七里，至東都四千九百里。</p>
<p class="em2" id="p347"><a class="gg-link" href="#p347" onclick="return changeColor(this);"></a>南海　五嶺之南，漲海之北，三代已前，是為荒服。秦滅六國，始開越置三郡，曰南海、桂林、象郡，以謫戍守之。秦亡，南海尉任囂病且死，召南海龍川令趙佗，付以尉事。佗乃聚兵守五嶺，擊并桂林、象郡，自稱南越武王。子孫相傳，五代九十三年。漢武帝命伏波將軍路博德、樓船將軍楊僕兵踰嶺南，滅之。其地立九郡，曰南海、蒼梧、鬱林、合浦、交阯、九真、日南、儋耳、珠崖。後漢廢珠崖、儋耳入合浦郡。交州刺史領七郡而已。今南海縣即漢番禺縣，南海郡。隋分番禺置南海縣。番山，在州東三百步。禺山，在北一里。貪泉，州西三十里。越王井，州北四里。</p>
<p class="em2" id="p348"><a class="gg-link" href="#p348" onclick="return changeColor(this);"></a>番禺　漢縣名，秦屬南海郡。後漢置交州，領郡七。吳置廣州。皆治番禺也。</p>
<p class="em2" id="p349"><a class="gg-link" href="#p349" onclick="return changeColor(this);"></a>增城　後漢番禺縣地。吳於縣置東官。有增江。</p>
<p class="em2" id="p350"><a class="gg-link" href="#p350" onclick="return changeColor(this);"></a>四會　漢縣，屬南海。武德五年，於縣治北置南綏州，領四會、化蒙、新招、化穆、化注五縣。貞觀元年，省新招、化注二縣，以廢威州之懷集、廢齊州之洊安二縣來屬。八年，改為湞州。十三年，省州及化穆縣，以四會、化蒙、懷集、洊安四縣屬廣州也。</p>
<p class="em2" id="p351"><a class="gg-link" href="#p351" onclick="return changeColor(this);"></a>化蒙　隋縣。武德五年，屬南綏州。貞觀元年，省化注入。八年，改綏州為湞州，縣仍屬。十三年，改屬廣州。</p>
<p class="em2" id="p352"><a class="gg-link" href="#p352" onclick="return changeColor(this);"></a>懷集　晉懷化縣，隋為懷集。武德五年，於縣置威州，領興平、懷集、霍清、威成四縣。貞觀元年，州廢，以懷集屬南綏，省興平、霍清、威成三縣。八年，改綏州為湞州，縣仍屬。十三年，屬廣州。</p>
<p class="em2" id="p353"><a class="gg-link" href="#p353" onclick="return changeColor(this);"></a>東莞　隋寶安縣。至德二年九月，改為東莞。郡，於嶺外其為名也。<span class="jiaozhusup">元和志卷三四作「取舊郡名也」。</span></p>
<p class="em2" id="p354"><a class="gg-link" href="#p354" onclick="return changeColor(this);"></a>清遠　隋縣。武德六年，廢政賓縣併入，<span class="jiaozhusup">「政」字各本原作「故」，據寰宇記卷一五七、新志改。</span>所治也。</p>
<p class="em2" id="p355"><a class="gg-link" href="#p355" onclick="return changeColor(this);"></a>洊水　漢封陽縣，屬蒼梧郡。南齊改為洊安。武德四年，於縣置齊州，領洊安、宣樂、宋昌三縣。貞觀元年，省齊州及宣樂、宋昌二縣，以洊安屬綏州。八年，改綏州為湞州，縣仍屬。十三年，湞州廢，屬賓州。至德二年九月，改為洊水也。</p>
<p class="em2" id="p356"><a class="gg-link" href="#p356" onclick="return changeColor(this);"></a>湞陽　漢縣，屬桂陽郡。隋為真陽。<span class="jiaozhusup">各本原作「直陽」，據寰宇記卷一六０、新志改。</span>五年，<span class="jiaozhusup">據新志，此當為武德五年。</span>屬洭州。貞觀初，州廢，改真陽湞陽，屬廣州。湞山，在縣北三十里。</p>
<p id="p357"><a class="gg-link" href="#p357" onclick="return changeColor(this);"></a>韶州　隋南海郡之曲江縣。武德四年，平蕭銑，置番州，領曲江、始興、樂昌、臨瀧、良化五縣。貞觀元年，改為韶州，仍割洭州之翁源來屬。八年，廢臨瀧、良化二縣。天寶元年，改為始興郡。乾元元年，復為韶州。舊領縣四，戶六千九百六十，口四萬四百一十六。天寶領縣六，戶三萬一千，口十六萬八千九百四十八。南至廣州八百里，西至郴州五百里，東南至虔州七百里。至京師四千九百三十二里，至東都四千一百四十二里。</p>
<p class="em2" id="p358"><a class="gg-link" href="#p358" onclick="return changeColor(this);"></a>曲江　漢縣，屬桂陽郡。在曲江州，州所治也。</p>
<p class="em2" id="p359"><a class="gg-link" href="#p359" onclick="return changeColor(this);"></a>始興　漢南野縣地，屬豫章郡。孫皓分南康郡之南鄉，始興縣置。縣界東嶠，一名大庾嶺，南越之北塞。漢討南越時，有將軍姓庾，城於此。五嶺之最東，故曰東嶠也。</p>
<p class="em2" id="p360"><a class="gg-link" href="#p360" onclick="return changeColor(this);"></a>樂昌　隋置。</p>
<p class="em2" id="p361"><a class="gg-link" href="#p361" onclick="return changeColor(this);"></a>翁源　翁水在縣界。隋縣。武德五年，置洭州。貞觀初廢，以屬韶州。</p>
<p class="em2" id="p362"><a class="gg-link" href="#p362" onclick="return changeColor(this);"></a>仁化　湞昌　已上二縣，天寶後新置。</p>
<p id="p363"><a class="gg-link" href="#p363" onclick="return changeColor(this);"></a>循州　隋龍川郡。武德五年，改為循州總管府，管循、潮二州。循州領歸善、河源、博羅、興寧、海豐、羅陽。省龍川入歸善、<span class="jiaozhusup">「入」字各本原無，據本卷下文及寰宇記卷一五九、新志補。</span>石城入河源、齊昌入興寧。貞觀二年，廢都督府。天寶元年，改為海豐郡。乾元元年，復為循州。舊領縣五，戶六千八百九十一，口三萬六千四百三十六。天寶領縣六，戶九千五百二十五，無口數。南至廣州四百里，東至潮州五百一十七里，北至虔州隔山嶺一千六百五十里。至東都四千八百里。</p>
<p class="em2" id="p364"><a class="gg-link" href="#p364" onclick="return changeColor(this);"></a>歸善　秦、漢龍川縣地，屬南海郡。宋置歸善縣，縣界羅浮山。貞觀元年，省龍川縣併入。</p>
<p class="em2" id="p365"><a class="gg-link" href="#p365" onclick="return changeColor(this);"></a>博羅　漢舊縣，屬南海郡也。</p>
<p class="em2" id="p366"><a class="gg-link" href="#p366" onclick="return changeColor(this);"></a>河源　隋縣。循江，一名河源水，自虔州雩都縣流入。龍川，在河源縣，云有龍穿地而出，即水流，漢因置龍川縣。貞觀元年，省石城併入。<span class="jiaozhusup">各本原作「西城」，據本卷上文及新志改。</span></p>
<p class="em2" id="p367"><a class="gg-link" href="#p367" onclick="return changeColor(this);"></a>海豐　宋縣，屬東莞郡。南海在海豐縣南五十里，<span class="jiaozhusup">「在海」二字各本原無，據寰宇記卷一六０補。</span>即漲海，渺漫無際。武德五年，分置陸安縣。貞觀初，併入也。</p>
<p class="em2" id="p368"><a class="gg-link" href="#p368" onclick="return changeColor(this);"></a>興寧　漢龍川縣地。貞觀元年，省齊昌併入。</p>
<p class="em2" id="p369"><a class="gg-link" href="#p369" onclick="return changeColor(this);"></a>雷鄉　新置。</p>
<p id="p370"><a class="gg-link" href="#p370" onclick="return changeColor(this);"></a>岡州　隋南海郡之新會縣。武德四年，平蕭銑，置岡州，領新會、封平、義寧三縣。貞觀五年，州廢，以新會、義寧屬廣州，省封平、封樂二縣。其年，又立岡州，<span class="jiaozhusup">各本原作「南州」，十七史商榷卷八０：「南當作岡」，據上文廣州都督府沿革改。</span>割廣州之新會、義寧來屬。又立封樂縣。天寶元年，改為義寧郡。乾元元年，復為岡州也。舊領縣二，戶二千三百五十八，口八千六百六十二。天寶，戶五千六百五十，無口數。在京師西南六千三百五里。</p>
<p class="em2" id="p371"><a class="gg-link" href="#p371" onclick="return changeColor(this);"></a>新會　漢南海縣地。晉置新會郡。改置封州，又改為允州，<span class="jiaozhusup">各本原作「冗州」，據隋志、寰宇記卷一五七改。</span>又改為岡州。隋末廢，併入廣州。武德四年，復為岡州。舊治盆源城。貞觀十三年，廢岡州，縣屬廣州。其年，復置州於今治也。</p>
<p class="em2" id="p372"><a class="gg-link" href="#p372" onclick="return changeColor(this);"></a>義寧　漢番禺縣地。宋置義寧縣，屬新會郡。</p>
<p id="p373"><a class="gg-link" href="#p373" onclick="return changeColor(this);"></a>賀州　隋蒼梧郡之臨賀縣。武德四年，平蕭銑，置賀州。天寶元年，改為臨賀郡。乾元元年，復為賀州也。舊領縣五，戶六千七百一十三，口一萬八千六百二十八。天寶領縣六，戶四千五百，無口數。在京師東南四千一百三十里，至東都三千五百七十二里。東南至廣州八百七十六里，東至連州二百六十里，南至封州三百六十六里，北至道州四百里，北至富州三百二十里，西南至梧州四百二十二里也。</p>
<p class="em2" id="p374"><a class="gg-link" href="#p374" onclick="return changeColor(this);"></a>臨賀　州所治。漢縣，屬蒼梧郡。臨、賀水。<span class="jiaozhusup">寰宇記卷一六一：「以邑內臨水、賀水為縣名」，此處疑有脫文。</span>吳置臨賀郡。宋改為臨慶國，齊復為臨賀郡。隋置賀州，隋末廢為縣。武德四年，復置賀州。</p>
<p class="em2" id="p375"><a class="gg-link" href="#p375" onclick="return changeColor(this);"></a>桂嶺　漢臨賀縣地，隋舊地。</p>
<p class="em2" id="p376"><a class="gg-link" href="#p376" onclick="return changeColor(this);"></a>馮乘　漢縣，屬蒼梧郡。有荔平關。</p>
<p class="em2" id="p377"><a class="gg-link" href="#p377" onclick="return changeColor(this);"></a>封陽　漢縣，屬蒼梧郡。</p>
<p class="em2" id="p378"><a class="gg-link" href="#p378" onclick="return changeColor(this);"></a>富川　漢富川縣。天寶改為富水，後復為富川也。</p>
<p class="em2" id="p379"><a class="gg-link" href="#p379" onclick="return changeColor(this);"></a>蕩山　新置。</p>
<p id="p380"><a class="gg-link" href="#p380" onclick="return changeColor(this);"></a>端州　隋信安郡。武德元年，置端州，領高要、樂城、銅陵、平興、博林五縣。其年，以樂城屬康州，銅陵屬春州。七年，置清泰縣。貞觀十三年，省博林、清泰二縣。天寶元年，為高要郡。乾元元年，復為端州。舊領縣二，戶四千四百九十一，口二萬四千三百三。天寶，戶九千五百，口二萬一千一百二十。東至廣州二百四十里，南至新州一百四十里，西至康州一百六里。至京師四千九百三十五里，至東都四千七百里。</p>
<p class="em2" id="p381"><a class="gg-link" href="#p381" onclick="return changeColor(this);"></a>高要　州所治。漢縣，屬蒼梧郡。宋、齊屬南海郡。陳置高要郡，隋置端州。縣北五里有石室山。縣西有鵠奔亭，即漢交州刺史行部到鵠亭，夜，女子鬼訴冤之亭。</p>
<p class="em2" id="p382"><a class="gg-link" href="#p382" onclick="return changeColor(this);"></a>平興　漢高要縣地，隋分置。武德七年，分置清泰縣。貞觀十三年，省清泰併入。</p>
<p id="p383"><a class="gg-link" href="#p383" onclick="return changeColor(this);"></a>新州　隋信安郡之新興縣。武德四年，平蕭銑，置新州。天寶元年，改為新興郡。<span class="jiaozhusup">「興」字各本原作「昌」，據通典卷一八四、寰宇記卷一六三、新志改。</span>乾元元年，復為新州。舊領縣四，戶七千三百八十八，口三萬五千二十五。天寶領縣三，戶九千五百。東至廣州義寧縣四十一里，北至端州一百四十里，西北至康州二百七十里，西南至勤州一百七十里。至京師五千五十二里，至東都五千里。</p>
<p class="em2" id="p384"><a class="gg-link" href="#p384" onclick="return changeColor(this);"></a>新興　漢臨允縣，屬合浦郡。晉置新寧郡，梁置新州。</p>
<p class="em2" id="p385"><a class="gg-link" href="#p385" onclick="return changeColor(this);"></a>索盧　武德四年，析新興縣置。</p>
<p class="em2" id="p386"><a class="gg-link" href="#p386" onclick="return changeColor(this);"></a>永順　新置。</p>
<p id="p387"><a class="gg-link" href="#p387" onclick="return changeColor(this);"></a>康州　隋信安郡之端溪縣。武德四年，置康州都督府，督端、康、封、新、宋、瀧等州。九年，廢都督府及康州。貞觀元年，又置南康州。十一年廢，十二年又置康州。天寶元年，改為晉康郡。乾元元年，復為康州。舊領縣四，戶四千一百二十四，口一萬三千五百四。天寶，戶一萬五百一十，口一萬七千二百一十九。東北至廣州三百四十里，西南至梧州二百八十四里，東至端州一百六十里，南至瀧州二百三十里，西至封州一百三十里，南至新州二百七十里。至京師五千七百五十里，至東都五千一百五十里。</p>
<p class="em2" id="p388"><a class="gg-link" href="#p388" onclick="return changeColor(this);"></a>端溪　漢縣，屬蒼梧郡。晉於縣分置晉康郡。隋廢郡，併入信安郡。武德復置康州。縣界有端山，山下有溪也。</p>
<p class="em2" id="p389"><a class="gg-link" href="#p389" onclick="return changeColor(this);"></a>晉康　隋安遂縣。<span class="jiaozhusup">各本原作「遂安縣」，據本卷下文及隋志、元和志卷三四、寰宇記卷一六四改。</span>至德二年，改為晉康縣。</p>
<p class="em2" id="p390"><a class="gg-link" href="#p390" onclick="return changeColor(this);"></a>悅城　隋樂城縣。武德五年，屬端州。又割屬唐州，改為悅城。</p>
<p class="em2" id="p391"><a class="gg-link" href="#p391" onclick="return changeColor(this);"></a>都城　漢端溪縣。東百步有程溪，亦名零溪，溫嫗養龍之溪也。</p>
<p id="p392"><a class="gg-link" href="#p392" onclick="return changeColor(this);"></a>封州下　隋蒼梧郡之封川縣。武德四年，平蕭銑，置封州。天寶元年，改為臨封郡。乾元元年，復為封州。舊領縣四，戶二千五百五十五，口一萬三千四百七十七。天寶領縣二，戶三千九百，口一萬一千八百二十七。東北至廣州九十五里，西北至梧州五十五里，東至康州一百三十里，北至賀州三百六十六里。至京師水陸四千五百一十里也。</p>
<p class="em2" id="p393"><a class="gg-link" href="#p393" onclick="return changeColor(this);"></a>封川　州所治。漢廣信縣地，屬蒼梧郡。在封水之陽。梁置梁信郡。隋平陳，改為成州，又改為封州。隋末，州廢為封川縣，屬蒼梧郡。武德初，置封州。隋移州於封川口，即今縣治也。</p>
<p class="em2" id="p394"><a class="gg-link" href="#p394" onclick="return changeColor(this);"></a>開建　漢封陽縣地，屬蒼梧郡，隋舊也。</p>
<p id="p395"><a class="gg-link" href="#p395" onclick="return changeColor(this);"></a>瀧州　隋永熙郡之瀧水縣。武德四年，平蕭銑，置瀧州。天寶元年，改為開陽郡。乾元元年，復為瀧州。舊領縣四，戶三千六百二十七，口九千四百三十九。天寶領縣五。</p>
<p class="em2" id="p396"><a class="gg-link" href="#p396" onclick="return changeColor(this);"></a>瀧水　州所治。漢端溪縣地，屬蒼梧郡。晉分端溪立龍鄉，即今州治。梁分廣熙郡置建州，又分建州之雙頭洞立雙州。隋改龍鄉為平原縣，又改為瀧水。</p>
<p class="em2" id="p397"><a class="gg-link" href="#p397" onclick="return changeColor(this);"></a>開陽　隋廢縣。武德四年，分瀧水置。</p>
<p class="em2" id="p398"><a class="gg-link" href="#p398" onclick="return changeColor(this);"></a>永寧　武德四年，於安遂縣置藥州，領安遂、永寧、安南、永業四縣。貞觀中，廢藥州以永寧屬瀧州。<span class="jiaozhusup">各本原作「瀧水」，據寰宇記卷一六四改。</span>本隋永熙縣，武德五年，改為永寧縣。</p>
<p class="em2" id="p399"><a class="gg-link" href="#p399" onclick="return changeColor(this);"></a>鎮南　隋安南縣。至德二年九月，改為鎮南。</p>
<p class="em2" id="p400"><a class="gg-link" href="#p400" onclick="return changeColor(this);"></a>建水　新置。</p>
<p id="p401"><a class="gg-link" href="#p401" onclick="return changeColor(this);"></a>恩州　隋高涼郡。武德四年，平蕭銑，置高州都督府，管高、春、羅、辯、雷、崖、儋、新八州。七年，割崖、儋、雷、新屬廣州。貞觀二十三年，廢高州都督府，置恩州。天寶元年，改為恩平郡。乾元元年，復為恩州，內有清海軍，管戍兵三千人也。領縣三，戶九千，無口數。至京師東南六千五百里。西北六十里接廣州界。</p>
<p class="em2" id="p402"><a class="gg-link" href="#p402" onclick="return changeColor(this);"></a>恩平　州所治。漢合浦郡也，隋置海安縣。武德五年，改為齊安。至德二年九月，改為恩平也。</p>
<p class="em2" id="p403"><a class="gg-link" href="#p403" onclick="return changeColor(this);"></a>杜陵　隋杜原縣。<span class="jiaozhusup">「原」字各本原無，據隋志、寰宇記卷一五八補。</span>武德五年，改為杜陵也。</p>
<p class="em2" id="p404"><a class="gg-link" href="#p404" onclick="return changeColor(this);"></a>陽江　隋舊置也。</p>
<p id="p405"><a class="gg-link" href="#p405" onclick="return changeColor(this);"></a>春州　隋高涼郡之陽春縣。武德四年，平蕭銑，置春州。天寶元年，改為南陵郡。乾元元年，復為春州。舊領縣一，戶五千七百一十四，口二萬一千六十一。天寶領縣二，戶一萬一千二百一十八。至京師東南六千四百四十八里。東至廣州六百四十二里，南至恩州九十三里，西至高州三百三十里，東北至新州二百六十里，西北至瀧州界也。</p>
<p class="em2" id="p406"><a class="gg-link" href="#p406" onclick="return changeColor(this);"></a>陽春　州所治。漢高涼縣地，<span class="jiaozhusup">「涼」字各本原無，據漢志、寰宇記卷一五八補。</span>屬合浦郡，至隋不改也。</p>
<p class="em2" id="p407"><a class="gg-link" href="#p407" onclick="return changeColor(this);"></a>羅水　天寶後置。</p>
<p id="p408"><a class="gg-link" href="#p408" onclick="return changeColor(this);"></a>高州　隋高涼郡。舊治高涼縣，後改為西平縣。貞觀二十三年，分西平、杜陵置恩州，高州移治良德縣。天寶元年，改為高涼郡。乾元元年，復為高州。領縣三，戶一萬二千四百。西北至竇州九十二里，北至瀧州界三百五十里，西南至潘州九十里，東至春州三百三十里。至京師六千二百六十二里，至東都五千五百二十里。</p>
<p class="em2" id="p409"><a class="gg-link" href="#p409" onclick="return changeColor(this);"></a>良德　漢合浦縣地，屬合浦郡。吳置高涼郡，宋、齊不改。</p>
<p class="em2" id="p410"><a class="gg-link" href="#p410" onclick="return changeColor(this);"></a>電白　梁置電白郡，隋改為縣也。</p>
<p class="em2" id="p411"><a class="gg-link" href="#p411" onclick="return changeColor(this);"></a>保定　舊保安縣。至德二年，改為保定。</p>
<p id="p412"><a class="gg-link" href="#p412" onclick="return changeColor(this);"></a>藤州下　隋永平郡。武德四年，置藤州，領永平、猛陵、安基、武林、隋建、陽安、普寧、戎城、寧人、淳人、大賓、賀川十二縣。貞觀七年，以武林屬龔州、<span class="jiaozhusup">各本原作「潯州」，據下文龔州沿革及寰宇記卷一五八改。</span>安普屬鷰州、普寧屬容州。八年，以猛陵屬梧州。十二年，以隋建屬龔州。天寶元年，改為感義郡。乾元元年，復為藤州也。舊領縣六，戶九千二百三十六，口一萬三百七十二。天寶領縣三，戶三千九百八十。至京師五千五百九十六里，至東都五千二百里。南至義州二百里，西至龔州一百四十九里，北至梧州九十七里。</p>
<p class="em2" id="p413"><a class="gg-link" href="#p413" onclick="return changeColor(this);"></a>鐔津　漢猛陵縣，屬蒼梧郡。晉置永平郡。隋置藤州及鐔津。</p>
<p class="em2" id="p414"><a class="gg-link" href="#p414" onclick="return changeColor(this);"></a>感義</p>
<p class="em2" id="p415"><a class="gg-link" href="#p415" onclick="return changeColor(this);"></a>義昌　本安昌縣。至德二年九月，改為義昌。</p>
<p id="p416"><a class="gg-link" href="#p416" onclick="return changeColor(this);"></a>義州下　隋永熙郡中之永業縣。武德五年，置南義州及四縣。貞觀元年，州廢，以所領縣入南建州。<span class="jiaozhusup">「南」字各本原無，據本卷下文及寰宇記卷一六三、新志補。</span>二年，復置義州，還以故縣來屬。五年，廢義州，縣屬南建州。六年，復置義州。又改縣來屬。天寶元年，改為連城郡。乾元元年，復為義州。舊領縣四，戶三千二百二十五，無口。天寶領縣三，戶一千一百一十，口七千三百三。至京師五千七百五十里，至東都四千六百九十里。東至梧州隔鄣嶺一百七十里，北至藤州二百里，西至容州九十里，東南至竇州一百七十二里，東北至瀧州二百七里。</p>
<p class="em2" id="p417"><a class="gg-link" href="#p417" onclick="return changeColor(this);"></a>岑溪　州所治。漢猛城縣，屬蒼梧郡。武德四年，置龍城縣，置南義州。貞觀初廢，二年復置義州，領龍城、安義、連城、義城四縣。至德中，改安義為永業，<span class="jiaozhusup">各本原作「安城」，據本卷上下文及寰宇記卷一六三、新志改。</span>龍城為岑溪。</p>
<p class="em2" id="p418"><a class="gg-link" href="#p418" onclick="return changeColor(this);"></a>永業　舊安義縣，至德年改。</p>
<p class="em2" id="p419"><a class="gg-link" href="#p419" onclick="return changeColor(this);"></a>連城　武德五年，分瀧州之正義縣置。</p>
<p id="p420"><a class="gg-link" href="#p420" onclick="return changeColor(this);"></a>竇州下　隋永熙郡懷德縣。武德四年，置南扶州及五縣。以獠反寄瀧州。貞觀元年廢，以所管縣並屬瀧州。二年，獠平，復置南扶州，自瀧州還其故縣。五年復廢，縣隸瀧州。六年復置，以故縣來屬。其年，改南扶為竇州。天寶元年，改為懷德郡。乾元元年，復為竇州。舊領縣五，戶三千五百五十。天寶領縣四，戶一千一十九。至京師水陸六千一百二里，至東都水陸五千四百里。西至容州二百里，東至瀧州一百八十里，南至潘州一百五十里，東南至高州九十二里，北至義州二百三十里，西南至禺州一百九十里。</p>
<p class="em2" id="p421"><a class="gg-link" href="#p421" onclick="return changeColor(this);"></a>信義　漢端溪縣地，屬蒼梧。隋為懷德縣。武德四年，析懷德縣置信義縣，仍置南扶州。貞觀中，改為竇州，取州界有羅竇洞為名也。</p>
<p class="em2" id="p422"><a class="gg-link" href="#p422" onclick="return changeColor(this);"></a>懷德　本屬瀧州，後來屬也。</p>
<p class="em2" id="p423"><a class="gg-link" href="#p423" onclick="return changeColor(this);"></a>潭峨　武德四年，分信義縣置也。</p>
<p class="em2" id="p424"><a class="gg-link" href="#p424" onclick="return changeColor(this);"></a>特亮　武德四年，分信義置也。</p>
<p id="p425"><a class="gg-link" href="#p425" onclick="return changeColor(this);"></a>勤州　隋信安郡之高梁縣地。武德四年，置勤州，隸南康州總管。九年，改隸廣州，其年廢，縣屬春州。後置勤州，以銅陵來屬。仍析置富林縣。領縣三，<span class="jiaozhusup">通典卷一八四、新志「三」均作「二」。</span>戶六百八十二，口一千九百三十三。至京師五千三百九十里，至東都五千里。東至新州一百七十里，西至瀧州二百六十里，南至廣州六百三十五里，西北至康州二百七十三里。</p>
<p class="em2" id="p426"><a class="gg-link" href="#p426" onclick="return changeColor(this);"></a>富林　州所治，析銅陵置。</p>
<p class="em2" id="p427"><a class="gg-link" href="#p427" onclick="return changeColor(this);"></a>銅陵　漢臨允縣地，屬合浦郡。宋立瀧潭縣。隋改為銅陵，以界內有銅山也。</p>
<p class="em2" id="p428"><a class="gg-link" href="#p428" onclick="return changeColor(this);"></a>桂管十五州在廣州西</p>
<p id="p429"><a class="gg-link" href="#p429" onclick="return changeColor(this);"></a>桂州下都督府　隋始安郡。武德四年，平蕭銑，置桂州總管府，管桂、象、靜、融、賀、樂、荔、南昆、龍九州，并定州一總管。其桂州領始安、福祿、純化、興安、臨源、永福、陽朔、歸義、宣風、象十縣。尋改定州為南尹州。其年，又置欽州總管，隸桂府。五年，置南恭、燕、梧三州，隸桂府。九年，置晏州，隸桂府。貞觀元年，以欽、玉、南亭三州隸桂府。二年，省玉州、南亭州。五年，置賓州，隸桂府。六年，又以尹、藤、越、白、相、繡、鬱、姜、南宕、<span class="jiaozhusup">各本原作「南宏」，據下文潘州沿革及寰宇記卷一六二改。下同。</span>南方、南簡、南晉十二州隸桂府。其年，置龔州都督，亦隸桂府。其年，廢龍、鬱二州。八年，改越州為廉州，南簡為橫州，南方為澄州，<span class="jiaozhusup">各本原作「登州」，據本卷下文及寰宇記卷一六二改。</span>南宕為潘州，南晉為邕州，尹州為貴州，靜州為富州，樂州為昭州，南昆為柳州，銅州為容州。廢福祿、歸義二縣。十年，廢姜州。十二年，廢晏州，以建陵縣來屬。廢荔州，以荔浦、崇仁二縣來屬。省宣風縣。今督桂、昭、賀、富、梧、藤、容、潘、白、廉、繡、欽、橫、邕、融、柳、貴十七州。天寶元年，改為始安郡，依舊都督府。至德二年九月，改為建陵郡。乾元元年，復為桂州，刺史充經略軍使，管戍兵千人，衣糧稅本管自給也。舊領縣十，戶三萬二千七百八十一，口五萬六千五百二十六。天寶領戶一萬七千五百，口七萬一千一十八。至京師水陵路四千七百六十里，至東都水陸路四千四十里。東至道州五百里，西至容州四百九十三里，南至昭州二百一十里，北至邵州六百八十五里，東南至賀州五百三十里，西南至柳州八百里，東北至永州五百五十里。</p>
<p class="em2" id="p430"><a class="gg-link" href="#p430" onclick="return changeColor(this);"></a>臨桂　州所治。漢始安縣地，屬零陵郡。吳分置始安郡，宋改為始建國，南齊始安郡，梁置桂州。隋末，復為始安郡。江源多桂，不生雜木，故秦時立為桂林郡也。</p>
<p class="em2" id="p431"><a class="gg-link" href="#p431" onclick="return changeColor(this);"></a>理定　漢始安縣。隋分置興安，近改為理定。</p>
<p class="em2" id="p432"><a class="gg-link" href="#p432" onclick="return changeColor(this);"></a>靈川　武德四年，分始安置。</p>
<p class="em2" id="p433"><a class="gg-link" href="#p433" onclick="return changeColor(this);"></a>陽朔　隋舊。貞觀元年，廢歸義縣併入。</p>
<p class="em2" id="p434"><a class="gg-link" href="#p434" onclick="return changeColor(this);"></a>荔浦　漢縣，屬蒼梧郡。武德四年，置荔浦，建陵、隋化、崇仁、純義。五年，以隋化屬南恭州。貞觀元年，以建陵屬晏州。十三年，廢荔州，以荔浦、崇仁屬桂州，純義屬蒙州也。<span class="jiaozhusup">各本原作「象州」，據下文蒙州沿革及通典卷一八四、新志改。</span></p>
<p class="em2" id="p435"><a class="gg-link" href="#p435" onclick="return changeColor(this);"></a>豐水　舊永豐縣。元和初，改為豐水縣。</p>
<p class="em2" id="p436"><a class="gg-link" href="#p436" onclick="return changeColor(this);"></a>修仁　隋置建陵縣。貞觀元年，於縣置晏州，領武龍、建陵二縣。十二年，廢晏州及武龍縣，以建陵屬桂州。長慶元年，改為修仁縣。</p>
<p class="em2" id="p437"><a class="gg-link" href="#p437" onclick="return changeColor(this);"></a>恭化　武德四年，分始安置純化縣。元和初，改為恭化也。</p>
<p class="em2" id="p438"><a class="gg-link" href="#p438" onclick="return changeColor(this);"></a>永福　武德四年，分始安置。</p>
<p class="em2" id="p439"><a class="gg-link" href="#p439" onclick="return changeColor(this);"></a>臨源　武德四年，分始安置。</p>
<p class="em2" id="p440"><a class="gg-link" href="#p440" onclick="return changeColor(this);"></a>全義　新置。<span class="jiaozhusup">按上文臨源和全義非兩縣，此處當有訛誤。據元和志卷三七、寰宇記卷一六二、新志，唐武德四年，分始安置臨源縣。大曆三年，改為全義縣。</span></p>
<p id="p441"><a class="gg-link" href="#p441" onclick="return changeColor(this);"></a>昭州　隋始安郡之平樂縣。武德四年，平蕭銑，置樂州，領平樂、永豐、恭城、沙亭四縣。貞觀七年，省沙亭縣。八年，改為昭州，以昭岡潭為名。天寶元年，改為平樂郡。<span class="jiaozhusup">各本原作「樂平郡」，據通典卷一八四、寰宇記卷一六三改。</span>乾元元年，復為昭州也。舊領縣三，戶四千九百一十八，口一萬二千六百九十一。天寶，戶三千五百。至京師四千四百三十六里，至東都四千二百一十九里。西至桂州二百二十里，東北至道州四百里，北至永州六百三十九里，南至富州一百六十六里也。</p>
<p class="em2" id="p442"><a class="gg-link" href="#p442" onclick="return changeColor(this);"></a>平樂　州所治。漢荔浦地，屬蒼梧郡。晉置平樂縣。貞觀七年，<span class="jiaozhusup">「七」字各本原作「二」，據上文昭州沿革及新志改。</span>省沙亭併入也。</p>
<p class="em2" id="p443"><a class="gg-link" href="#p443" onclick="return changeColor(this);"></a>恭城　武德四年，析平樂置。</p>
<p class="em2" id="p444"><a class="gg-link" href="#p444" onclick="return changeColor(this);"></a>永平　隋縣，舊屬藤州。</p>
<p id="p445"><a class="gg-link" href="#p445" onclick="return changeColor(this);"></a>富州下　隋始安郡之龍平縣。武德四年，平蕭銑，置靜州，領龍平、博勞、歸化、安樂、開江、豪靜、蒼梧七縣。尋又分蒼梧、豪靜、開江三縣置梧州。<span class="jiaozhusup">各本原作「富州」，據下文梧州沿革及新志梧州沿革改。</span>九年，省安樂縣。貞觀八年，改為富州，以富川水為名。天寶元年，改為開江郡。乾元元年，復為富州。舊領縣三，戶三千三百四十九，口四千三百一十九。天寶，戶一千二百九十。至京師五千一百三十里，至東都四千八百五十里。西北至桂州界八十里，東南至梧州界九十里，北至昭州一百六十六里。</p>
<p class="em2" id="p446"><a class="gg-link" href="#p446" onclick="return changeColor(this);"></a>龍平　漢臨賀縣地，屬蒼梧郡。吳置臨賀郡，梁分臨賀置南靜郡，又改為靜州，改南靜郡為龍平縣。貞觀八年，改為富州，以富川水為名也。</p>
<p class="em2" id="p447"><a class="gg-link" href="#p447" onclick="return changeColor(this);"></a>思勤　新置。</p>
<p class="em2" id="p448"><a class="gg-link" href="#p448" onclick="return changeColor(this);"></a>馬江　隋開江縣。長慶元年，改為馬江。皆漢臨賀縣地。</p>
<p id="p449"><a class="gg-link" href="#p449" onclick="return changeColor(this);"></a>梧州下　隋蒼梧郡。武德四年，平蕭銑，置梧州，領蒼梧、豪靜、開江三縣。貞觀八年，割藤州之孟陵、賀州之綏越來屬。十三年，廢豪靜縣。天寶元年，改為蒼梧郡。乾元元年，復為梧州也。舊領縣四，戶三千八十四，口五千四百二十三。天寶領縣三，戶五千。至京師五千五百里，至東都五千一百里。東至封州八十里，東北至賀州四百一十里，北接富州界，正西至藤州一百九十里。</p>
<p class="em2" id="p450"><a class="gg-link" href="#p450" onclick="return changeColor(this);"></a>蒼梧　漢蒼梧郡，治廣信縣，即今治。隋立蒼梧縣，於此置郡。</p>
<p class="em2" id="p451"><a class="gg-link" href="#p451" onclick="return changeColor(this);"></a>戎城　隋縣，舊屬藤州，今來屬。</p>
<p class="em2" id="p452"><a class="gg-link" href="#p452" onclick="return changeColor(this);"></a>孟陵　漢猛陵縣，屬蒼梧郡。</p>
<p id="p453"><a class="gg-link" href="#p453" onclick="return changeColor(this);"></a>蒙州　隋始安郡之隋化縣。武德四年，置南恭州。<span class="jiaozhusup">「恭」字各本原作「蒙」，據上文桂府及荔浦沿革、寰宇記卷一六三改。下文立山沿革中所云「恭州」亦當作「南恭州」。</span>割荔州之立山、東區、純義三縣分置嶺政縣。貞觀八年，改為蒙州，取州東蒙山為名。十二年，省嶺政入立山。天寶元年，改為蒙山郡。乾元元年，復為蒙州。舊領縣三，戶一千六十九。天寶，戶一千五十九。至京師五千一百里，至東都四千七百里。南至桂州二百四十九里，東至富州九十七里，西南至象州一百七十六里。</p>
<p class="em2" id="p454"><a class="gg-link" href="#p454" onclick="return changeColor(this);"></a>立山　州所治。漢荔浦縣，屬蒼梧郡。隋分荔浦置隋化縣。武德四年，改為立山，於縣置荔州，尋改為恭州。貞觀八年，改為蒙州。州東蒙山，山下有蒙水，居人多姓蒙故也。</p>
<p class="em2" id="p455"><a class="gg-link" href="#p455" onclick="return changeColor(this);"></a>東區　武德五年，分立山置，屬荔州。貞觀六年，屬鷰州。十年，改為蒙州。</p>
<p class="em2" id="p456"><a class="gg-link" href="#p456" onclick="return changeColor(this);"></a>正義　貞觀五年，置純義縣，屬荔州。乾元初改為正義也。</p>
<p id="p457"><a class="gg-link" href="#p457" onclick="return changeColor(this);"></a>龔州下　隋永平郡之武林縣。貞觀三年，置鷰州。七年，移鷰州於今州東。仍於鷰州之舊所置龔州都督府，督龔、潯、蒙、賓、澄、鷰七州。割藤州之武林、鷰州之泰川來屬。<span class="jiaozhusup">各本原作「秦川」，據寰宇記卷一五八、新志改。下同。</span>又立平南、<span class="jiaozhusup">各本原作「南平」，據本卷下文及元和志卷三七、寰宇記卷一五八改。下同。</span>西平、歸政、大同四縣。十二年，廢潯州，以桂平、陵江、大賓、皇化四縣來屬。其年，省泰川入平南，省陵江入桂平，省歸政入西平。又割藤州之隋建來屬。天寶元年，改為臨江郡。乾元元年，復為龔州。舊領縣八，戶一萬三千八百二十一，口一萬一千一百二十八。天寶領縣六，戶九千，口二萬一千。至京師五千七百二十里，至東都五千三百六十一里。東至藤州一百四十九里，南至繡州九十五里，西至潯州一百三十里，北至蒙州二百四十里。</p>
<p class="em2" id="p458"><a class="gg-link" href="#p458" onclick="return changeColor(this);"></a>平南　州所治。漢猛陵縣地，屬蒼梧郡。晉分蒼梧置永平郡，<span class="jiaozhusup">「平」字各本原無，據寰宇記卷一五八補。</span>仍置武林縣。<span class="jiaozhusup">「仍」、「林」二字各本原作「乃」、「城」，據本卷下文及寰宇記卷一五八改。</span>貞觀七年，分置平南縣。後自武林移龔州治於此也。</p>
<p class="em2" id="p459"><a class="gg-link" href="#p459" onclick="return changeColor(this);"></a>武林　猛陵縣地。隋分置武林縣，屬藤州。貞觀七年，屬龔州。</p>
<p class="em2" id="p460"><a class="gg-link" href="#p460" onclick="return changeColor(this);"></a>隋建　猛陵縣也。武德年，屬藤州。貞觀年，屬龔州也。</p>
<p class="em2" id="p461"><a class="gg-link" href="#p461" onclick="return changeColor(this);"></a>大同　貞觀元年分置。</p>
<p class="em2" id="p462"><a class="gg-link" href="#p462" onclick="return changeColor(this);"></a>陽川　本陽建縣，後改為陽川也。</p>
<p id="p463"><a class="gg-link" href="#p463" onclick="return changeColor(this);"></a>潯州下　隋鬱林郡之桂平縣。<span class="jiaozhusup">「鬱林」各本原作「永平」，據隋志、寰宇記卷一六三改。</span>貞觀七年，置潯州，領桂平、陵江、大賓、皇化四縣。十二年，廢潯州，以四縣屬龔州。後復置潯州，以桂平、大賓、皇化來屬，又省陵江入桂平。天寶元年，改為潯江郡。乾元元年，復為潯州也。舊領縣三，<span class="jiaozhusup">十七史商榷卷八０：「潯州屬縣三，今惟二，脫去大賓一縣。」</span>戶二千五百，口六千八百三十六。至京師五千九百六十里，至東都五千七百里。東至龔州一百三十里，西至潘州二百五十里，西南至貴州一百五十里，西北至蒙州三百六十里。西南接鬱林州界。</p>
<p class="em2" id="p464"><a class="gg-link" href="#p464" onclick="return changeColor(this);"></a>桂平　漢布山縣，鬱林郡所治也。隋為桂平縣。武德年，屬貴州。貞觀初，屬鷰州。七年，屬潯州。十二年，州廢，屬龔州。復置潯州。</p>
<p class="em2" id="p465"><a class="gg-link" href="#p465" onclick="return changeColor(this);"></a>皇化<span class="jiaozhusup">各本原作「宣化」，據下文潯州沿革及寰宇記卷一六三改。</span>　　漢阿林縣，屬鬱林郡。隋置皇化縣，後廢。貞觀六年，復置，屬潯州。州廢，屬龔州。又復屬潯州。</p>
<p id="p466"><a class="gg-link" href="#p466" onclick="return changeColor(this);"></a>鬱林州下　隋鬱林郡之石南縣。貞觀中置鬱林州，領石南、興德。天寶元年，改為鬱林郡。乾元元年，復為鬱林州也。領縣五，戶一千九百一十八，口九千六百九十九。至京師五千五百七里，至東都五千一百六十里。東至平琴州九十里，南至牢州一百二里，西南至昭州一百一十里，北至貴州一百五十里。</p>
<p class="em2" id="p467"><a class="gg-link" href="#p467" onclick="return changeColor(this);"></a>石南　州所治。漢鬱林郡之地。梁置定州，隋改尹州，煬帝為鬱林郡，皆治於此。陳時置石南郡，隋改為縣也。</p>
<p class="em2" id="p468"><a class="gg-link" href="#p468" onclick="return changeColor(this);"></a>鬱林　隋縣，屬貴州，後來屬。</p>
<p class="em2" id="p469"><a class="gg-link" href="#p469" onclick="return changeColor(this);"></a>興業</p>
<p class="em2" id="p470"><a class="gg-link" href="#p470" onclick="return changeColor(this);"></a>興德　武德四年，分鬱林置。</p>
<p class="em2" id="p471"><a class="gg-link" href="#p471" onclick="return changeColor(this);"></a>潭栗</p>
<p id="p472"><a class="gg-link" href="#p472" onclick="return changeColor(this);"></a>平琴州下　漢鬱林郡地。唐置平琴州，無年月。領縣四。天寶元年，改為平琴郡。乾元元年，復為州。建中併入黨州。今存。領縣四，戶一千一百七十四。至京師六千四百八十里，至東都五千八百三十里。西至鬱林州九十里，東南至牢州一百一十里，北至貴州一百五十里，北至繡州九十二里，東至黨州二十二里。</p>
<p class="em2" id="p473"><a class="gg-link" href="#p473" onclick="return changeColor(this);"></a>容山　州所治。本名安仁，至德年改也。</p>
<p class="em2" id="p474"><a class="gg-link" href="#p474" onclick="return changeColor(this);"></a>懷義　福陽　古符　三縣與州同置。</p>
<p id="p475"><a class="gg-link" href="#p475" onclick="return changeColor(this);"></a>賓州下　隋鬱林郡之嶺方縣。貞觀五年，析南方州之嶺方、<span class="jiaozhusup">「州」字各本原無，據下文嶺方沿革及寰宇記卷一六五、新志補。</span>思干、琅邪、南尹州之安城<span class="jiaozhusup">各本原作「安縣」，據下文貴州沿革及寰宇記卷一六五、新志改。</span>置賓州。十二年省思干縣。天寶元年，改為安城郡。至德二年九月，改為嶺方郡。乾元元年，復為賓州。舊領縣三，戶七千四百八十五。天寶，戶一千九百七十六，口八千五百八十。至京師四千三百里，至東都四千一百里。南至淳州二百里，東南至貴州一百七十里，西至邕州二百五十七里，東南至蒙州三百二十里，西北至澄州一百二十里也。</p>
<p class="em2" id="p476"><a class="gg-link" href="#p476" onclick="return changeColor(this);"></a>嶺方　漢縣，屬鬱林郡。武德四年，屬南方州。貞觀五年，改為賓州。</p>
<p class="em2" id="p477"><a class="gg-link" href="#p477" onclick="return changeColor(this);"></a>琅邪　武德四年，析嶺方縣置。</p>
<p class="em2" id="p478"><a class="gg-link" href="#p478" onclick="return changeColor(this);"></a>保城　梁置安城縣。至德二年，改為保城也。</p>
<p id="p479"><a class="gg-link" href="#p479" onclick="return changeColor(this);"></a>澄州下　隋鬱林郡之嶺方縣地。武德四年，平蕭銑，置南方州，領無虞、琅邪、思干、上林、止戈、賀水、嶺方七縣。貞觀五年，以上林、止戈、琅邪、嶺方屬賓州。八年，改南方州為澄州。天寶元年，改為賀水郡。乾元元年，復為澄州。舊領縣四，<span class="jiaozhusup">下文澄州實領縣僅三，據通典卷一八四、元和志卷三八，似當脫止戈一縣。</span>戶一萬八百六十八。天寶後，戶一千三百六十八，口八千五百八十。至京師四千六百里，至東都四千三百里。南至邕州三百里，北至竇州四百三十里，東南至賓州一百二十里，西至古州五百七十九里。</p>
<p class="em2" id="p480"><a class="gg-link" href="#p480" onclick="return changeColor(this);"></a>上林　州所治。漢嶺方縣地。武德四年，析置上林縣也。</p>
<p class="em2" id="p481"><a class="gg-link" href="#p481" onclick="return changeColor(this);"></a>無虞　武德四年，析嶺方置。</p>
<p class="em2" id="p482"><a class="gg-link" href="#p482" onclick="return changeColor(this);"></a>賀水　武德四年，析柳州馬平縣置。</p>
<p id="p483"><a class="gg-link" href="#p483" onclick="return changeColor(this);"></a>繡州下　隋鬱林郡之阿林縣。武德四年，置林州，領常林、阿林、皇化、歸誠、羅繡、盧越等縣。六年，改為繡州。貞觀六年，省歸誠、盧越。七年，以皇化屬潯州。天寶元年，改為常林郡。乾元元年，復為繡州，領縣三，戶九千七百七十三。至京師六千九十里，至東都五千五百里。南至黨州五十里，北至貴州一百里也。</p>
<p class="em2" id="p484"><a class="gg-link" href="#p484" onclick="return changeColor(this);"></a>常林　漢阿林縣地，屬鬱林郡。武德四年，析貴州之鬱平縣，置林州及常林縣。貞觀六年，省歸誠縣入常林縣，移治廢歸誠縣故城。又改林州為繡州。</p>
<p class="em2" id="p485"><a class="gg-link" href="#p485" onclick="return changeColor(this);"></a>阿林　漢縣，屬鬱林郡。</p>
<p class="em2" id="p486"><a class="gg-link" href="#p486" onclick="return changeColor(this);"></a>羅繡　武德四年，析阿林置。</p>
<p id="p487"><a class="gg-link" href="#p487" onclick="return changeColor(this);"></a>象州下　隋始安郡之桂林縣。武德四年，平蕭銑，置象州，領陽壽、西寧、桂林、武仙、武德五縣。貞觀十二年，省西寧縣，割廢晏州武化、長風來屬。天寶元年，改為象山郡。乾元元年，復為象州。舊領縣六，戶一萬一千八百四十五，口一萬二千五百二十一。天寶領縣三，戶五千五百，口一萬八百九十。至京師四千九百八十九里。北至桂州四百里，東至象州一百七十六里，南至費州三百里，西北至柳州二百里，東南至潯州三百六十里，西南至嚴州二百九十里也。</p>
<p class="em2" id="p488"><a class="gg-link" href="#p488" onclick="return changeColor(this);"></a>武化　州所治。漢潭中縣地，屬鬱林郡。隋建陵縣，屬桂州。武德四年，析建陵置武化縣，屬晏州。貞觀十二年，廢晏州來屬，仍自武德縣移象州於縣置。非秦之象郡，秦象郡今合浦縣。</p>
<p class="em2" id="p489"><a class="gg-link" href="#p489" onclick="return changeColor(this);"></a>武德　漢中留縣地，屬鬱林郡。吳於縣置鬱林郡，仍分中留置桂林縣。武德四年，改為武德，於縣界置象州。</p>
<p class="em2" id="p490"><a class="gg-link" href="#p490" onclick="return changeColor(this);"></a>陽壽　隋縣。<span class="jiaozhusup">按上文言象州天寶領縣三，而領實縣四，武德與陽壽分為兩縣，當有訛誤。據通典卷一八四、元和志卷三七、寰宇記卷一六五、新志，象州俱領陽壽、武化、武仙三縣，而無武德。寰宇記陽壽……，唐武德四年，改為武德縣，于縣界置象州……天寶元年八月，改武德為陽壽。新志，武德四年，析桂林置武德……天寶元年，省武德入陽壽。</span></p>
<p class="em2" id="p491"><a class="gg-link" href="#p491" onclick="return changeColor(this);"></a>武仙　武德四年，析桂林置。</p>
<p id="p492"><a class="gg-link" href="#p492" onclick="return changeColor(this);"></a>柳州　隋始安郡之馬平縣。武德四年，平蕭銑，置昆平，領馬平、新平、文安、賀水、歸德五縣。其年，改歸德為修德，改文安為樂沙，仍加昆州為南昆州。八年，以賀水屬澄州。貞觀七年，省樂沙入新平縣，以廢龍州之龍城來屬。八年，改南昆為柳州。九年，置崖山縣。十二年，省新平入馬平。天寶元年，改為龍城郡。乾元元年，復為柳州，以州界柳嶺為名。舊領縣四，戶六千六百七十四，口七千六百三十七。天寶領縣五，戶二千二百三十二，口一萬一千五百五十。至京師水陸相乘五千四百七十里，至東都水陸相乘五千六百里。東至桂州四百七里，至粵州二百九十里，北至融州二十里，東南至象州二百里，北至柳州三十里。<span class="jiaozhusup">「柳州」疑為「柳嶺」之誤。</span></p>
<p class="em2" id="p493"><a class="gg-link" href="#p493" onclick="return changeColor(this);"></a>馬平　州所治。漢潭中縣地，屬鬱林郡。隋置馬平縣。武德四年，於縣置昆州，又改為柳州也。</p>
<p class="em2" id="p494"><a class="gg-link" href="#p494" onclick="return changeColor(this);"></a>龍城　隋縣。武德四年，置龍州，領龍城、柳嶺二縣。貞觀七年，廢龍州，省柳嶺縣。</p>
<p class="em2" id="p495"><a class="gg-link" href="#p495" onclick="return changeColor(this);"></a>象　貞觀中置。</p>
<p class="em2" id="p496"><a class="gg-link" href="#p496" onclick="return changeColor(this);"></a>洛曹　舊洛封縣，元和十三年改。</p>
<p class="em2" id="p497"><a class="gg-link" href="#p497" onclick="return changeColor(this);"></a>洛容　皆漢潭中地。貞觀後析置。</p>
<p id="p498"><a class="gg-link" href="#p498" onclick="return changeColor(this);"></a>融州下　隋始安郡之義熙縣。武德四年，平蕭銑。置融州，復開皇舊名，領義熙、臨牂、黃水、安修四縣。六年，改義熙為融水。貞觀十三年，省安修入臨牂。天寶元年，改為融水郡。乾元元年，復為融州。舊領縣三，戶二千七百九十四，口三千三百三十五。天寶，戶一千二百三十二。至京師五千二百七十里，至東都四千四百七十里。東至桂州四百九十一里，南至柳州三十里，至武零山二百里也。</p>
<p class="em2" id="p499"><a class="gg-link" href="#p499" onclick="return changeColor(this);"></a>融水　漢潭中地，與柳州同。隋置義熙縣。武德四年，改為融水，州所治也。</p>
<p class="em2" id="p500"><a class="gg-link" href="#p500" onclick="return changeColor(this);"></a>武陽　舊黃水、臨牂二縣。析融水置，後併入，改為武陽。</p>
<p class="em2" id="p501"><a class="gg-link" href="#p501" onclick="return changeColor(this);"></a>邕管十州在桂府西南</p>
<p id="p502"><a class="gg-link" href="#p502" onclick="return changeColor(this);"></a>邕州下都督府　隋鬱林郡之宣化縣。武德四年，置南晉州，領宣化一縣。貞觀六年，改為邕州都督府。天寶元年，改為朗寧郡。乾元元年，復為邕州。上元後，置經略使，領邕、貴、黨、橫等州。後又罷。長慶二年六月，復置經略使，以刺史領之。刺史充經略使，管戍兵一千七百人，衣糧稅本管自給。舊領縣五，戶八千二百二十五。天寶後，戶二千八百九十三，口七千三百二。至京師五千六百里，至東都五千三百二十七里。東南至欽州三百五十里，東北至賓州二百五十里，西南至羈縻左州五百里。</p>
<p class="em2" id="p503"><a class="gg-link" href="#p503" onclick="return changeColor(this);"></a>宣化　州所治。漢嶺方縣地，屬鬱林郡。秦為桂林郡地。驩水在縣北，本牂柯河，俗呼鬱林江，<span class="jiaozhusup">「林」字各本原作「狀」，據寰宇記卷一六六改。</span>即駱越水也，亦名溫水。古駱越地也。</p>
<p class="em2" id="p504"><a class="gg-link" href="#p504" onclick="return changeColor(this);"></a>武緣　隋廢縣。武德五年，復置也。</p>
<p class="em2" id="p505"><a class="gg-link" href="#p505" onclick="return changeColor(this);"></a>晉興　晉於此置晉興郡，隋廢為縣。</p>
<p class="em2" id="p506"><a class="gg-link" href="#p506" onclick="return changeColor(this);"></a>朗寧　武德五年分置。</p>
<p class="em2" id="p507"><a class="gg-link" href="#p507" onclick="return changeColor(this);"></a>思龍　如和　封陵　三縣，開磎洞漸置也。</p>
<p id="p508"><a class="gg-link" href="#p508" onclick="return changeColor(this);"></a>貴州下　隋鬱林郡。武德四年，平蕭銑。置南尹州總管府，管南尹、南晉、南簡、南方、白、<span class="jiaozhusup">各本原無，據寰宇記卷一六六補。</span>藤、南容、越、繡九州。南尹州領鬱林、馬嶺、安城、鬱平、石南、桂平、嶺山、興德、潮水、懷澤十一縣。五年，以桂平屬鷰州，嶺山屬南橫州。貞觀五年，以安城屬賓州。七年，罷都督府。九年，改南尹為貴州。天寶元年，改為懷澤郡。乾元元年，復為貴州也。舊領縣八，戶二萬八千九百三十，口三萬一千九百九十六。天寶後，領縣四，戶三千二十六，口九千三百。至京師五千三百八十里，至東都五千一百二十里。東至繡州一百里，南至鬱林州一百五十里，西至橫州二百里，北至象州三百里，西南至賓州九十四里，東北至潯州一百五十里。</p>
<p class="em2" id="p509"><a class="gg-link" href="#p509" onclick="return changeColor(this);"></a>鬱平　漢廣鬱縣地，屬鬱林郡。古西甌、駱越所居。後漢谷永為鬱林太守，降烏滸人十萬，開七縣，即此也。烏滸之俗：男女同川而浴；生首子食之；云宜弟，娶妻美讓兄；相習以鼻飲。秦平天下，始招慰之，置桂林郡。漢改為鬱林郡。地在廣州西南安南府之地，邕州所管郡縣是也。隋分鬱平縣。鬱江，在州東也。</p>
<p class="em2" id="p510"><a class="gg-link" href="#p510" onclick="return changeColor(this);"></a>懷澤　宋廢縣。武德四年又置。</p>
<p class="em2" id="p511"><a class="gg-link" href="#p511" onclick="return changeColor(this);"></a>潮水　武德四年，分鬱林置。</p>
<p class="em2" id="p512"><a class="gg-link" href="#p512" onclick="return changeColor(this);"></a>義山　新置。</p>
<p id="p513"><a class="gg-link" href="#p513" onclick="return changeColor(this);"></a>黨州下　古西甌所居。秦置桂林郡，漢為鬱林郡。唐置黨州，失起置年月。與平琴州同土俗。西至平琴治所二十二里。天寶元年，以黨州為寧仁郡。乾元元年，復為黨州。建中二年二月，廢平琴州併入。領縣四，<span class="jiaozhusup">按此下有脫誤，十七史商榷卷八０：「黨州領縣四，今一概不見，必是脫落。」通典卷一八四黨州領善勞、撫安、善文、寧仁四縣。</span>戶一千三百，口七千四百。至京師地理，與平琴州同。南至牢州一百里，北至繡州五十里，東南至容州一百五十里，北接繡州界百餘里也。</p>
<p id="p514"><a class="gg-link" href="#p514" onclick="return changeColor(this);"></a>橫州下　隋鬱林郡之寧浦縣。武德四年，置簡州，領寧浦、樂山、蒙澤、淳風、嶺山五縣。六年，改為南簡州。貞觀八年，改橫州。天寶元年，改為寧浦郡。乾元元年，復為橫州也。舊領縣四，戶一千一百二十八，口一萬七百三十四。天寶領縣三，戶一千九百七十八，口八千三百四十二。至京師五千五百三十九里，至東都四千七百五里。南至欽州三百五十里，西至巒州一百五十里，北至貴州一百六十里也。</p>
<p class="em2" id="p515"><a class="gg-link" href="#p515" onclick="return changeColor(this);"></a>寧浦　州所治。漢廣鬱縣地，屬鬱林郡。吳分置寧浦郡，晉、宋、齊不改。梁分置簡陽郡。隋平陳，郡並廢，置簡州，又改為緣州。煬帝廢州，置寧浦縣，鬱林郡。武德復置，改為橫州。</p>
<p class="em2" id="p516"><a class="gg-link" href="#p516" onclick="return changeColor(this);"></a>從化　漢高涼縣地，屬合浦郡。武德四年，分寧浦置淳風縣。貞觀元年，改為從化也。</p>
<p class="em2" id="p517"><a class="gg-link" href="#p517" onclick="return changeColor(this);"></a>樂山　漢高涼縣地，隋置樂山縣。</p>
<p id="p518"><a class="gg-link" href="#p518" onclick="return changeColor(this);"></a>田州　土地與邕州同，失廢置年月，疑是開元中置。天寶元年，改為橫山郡。乾元元年，復為田州。舊領縣五，戶四千一百六十八。舊圖無四至州郡及兩京道里數。都救　惠佳　武籠　橫山　如賴　並與州同置也。</p>
<p id="p519"><a class="gg-link" href="#p519" onclick="return changeColor(this);"></a>嚴州　秦桂林郡地，後為獠所據。乾封元年，招致生獠，置嚴州及三縣。天寶元年，改為修德郡。乾元元年，復為嚴州。領縣三，戶一千八百五十九，口七千五十一。至京師五千三百二十七里，至東都四千八百九十三里。東北至柳州二百四十里，東南接象州界，西北接澄州界也。</p>
<p class="em2" id="p520"><a class="gg-link" href="#p520" onclick="return changeColor(this);"></a>來賓　州所治也。　　循德　歸化　與州同置。</p>
<p id="p521"><a class="gg-link" href="#p521" onclick="return changeColor(this);"></a>山州　失起置年月。天寶元年，改為龍池郡。乾元元年，復為山州。領縣二，戶一千三百二十。無四至及京洛里數。龍池　州所治也。　盆山巒州　秦桂林郡。唐置淳化，失起置年月。天寶元年，改為永定郡。乾元元年，復為淳州。永貞元年，改為巒州也。領縣三，戶七百七十，口三千八百三。至京師五千三百里，至東都四千九百里。南至橫州一百四十里，西至邕州三百里，北至賓州二百五十五里。</p>
<p class="em2" id="p522"><a class="gg-link" href="#p522" onclick="return changeColor(this);"></a>永定　州所治也。　　武羅　靈竹　二縣與州同置。</p>
<p id="p523"><a class="gg-link" href="#p523" onclick="return changeColor(this);"></a>羅州　隋高涼郡之石龍縣地。武德五年，於縣置羅州，領石龍、吳川、陵羅、龍化、羅辯、<span class="jiaozhusup">各本原作「梁龍辯」，據本卷下文及寰宇記卷一六七、新志改。</span>南河、石城、招義、零綠、慈廉、羅肥十一縣。六年，移羅州於石城縣，於舊所置南石州，割石龍、陵羅、龍化、羅辯、慈廉、羅肥屬南石州。天寶元年，改羅州為招義郡。乾元元年，復為羅州。舊領縣五，<span class="jiaozhusup">按下文羅州實領縣僅四，據本卷上下文及通典卷一八四，似當脫零綠一縣。</span>戶五千四百六十，口八千四十一。至京師六千五百二十二里，至東都五千七百五里。東至大海一百三十九里，南至雷州二百五十里，西於廉州二百五十里，北至辯州一百五十里，西南至零綠縣大海一百二十里，西北至白州二百三十里，東北至新州五十里。</p>
<p class="em2" id="p524"><a class="gg-link" href="#p524" onclick="return changeColor(this);"></a>石城　州所治。漢合浦郡地。宋將檀道濟於陵羅江口築石城，因置羅州，屬高涼郡。唐復置羅州於縣。</p>
<p class="em2" id="p525"><a class="gg-link" href="#p525" onclick="return changeColor(this);"></a>吳川　隋縣。</p>
<p class="em2" id="p526"><a class="gg-link" href="#p526" onclick="return changeColor(this);"></a>招義　武德五年，析石龍縣置也。</p>
<p class="em2" id="p527"><a class="gg-link" href="#p527" onclick="return changeColor(this);"></a>南河　武德五年，析石龍縣置也。</p>
<p id="p528"><a class="gg-link" href="#p528" onclick="return changeColor(this);"></a>潘州下　隋合浦郡之定川縣。武德四年，置南宕州，領南昌、定川、陸川、<span class="jiaozhusup">各本原作「鄰川」，據下文禺州沿革及寰宇記卷一六一、新志改。</span>思城、溫水、宕川六縣，治南昌縣。貞觀六年，移治定川。八年，改為潘州，仍廢思城縣。天寶元年，改為南潘郡。乾元元年，復為潘州也。舊領縣五，戶一萬七百四十八。天寶後，領縣三，戶四千三百，口八千九百六十七。至西京七千一百六十一里，至東都六千三百八十九里。至高州九十里，南至大海五十六里，至辯州一百二十里，北至竇州一百五十一里。</p>
<p class="em2" id="p529"><a class="gg-link" href="#p529" onclick="return changeColor(this);"></a>茂名　州所治。古西甌、駱越地，秦屬桂林郡，漢為合浦郡之地。隋置定川縣。<span class="jiaozhusup">「置」字各本原作「治」，據寰宇記卷一六一改。</span>武德四年，平嶺表，於縣置南宕州，<span class="jiaozhusup">「南」字各本原無，據上文潘州沿革及寰宇記卷一六一補。</span>改為潘州，仍改縣茂名也。</p>
<p class="em2" id="p530"><a class="gg-link" href="#p530" onclick="return changeColor(this);"></a>南巴　隋廢縣。武德五年置。</p>
<p class="em2" id="p531"><a class="gg-link" href="#p531" onclick="return changeColor(this);"></a>潘水　以縣水為名。武德五年，分置也。</p>
<p class="em2" id="p532"><a class="gg-link" href="#p532" onclick="return changeColor(this);"></a>容管十州在桂管西南</p>
<p id="p533"><a class="gg-link" href="#p533" onclick="return changeColor(this);"></a>容州下都督府　隋合浦郡之北流縣。武德四年，平蕭銑，置銅州，領北流、豪石、宕昌、渭龍、南流、陵城、普寧、新安八縣。貞觀元年，改為容州，以容山為名。十一年，省新安縣。開元中，升為都督府。天寶元年，改為普寧郡。乾元元年，復為容州都督府。仍舊置防禦、經略、招討等使，以刺史領之。刺史充經略軍使，管鎮兵一千一百人，衣糧稅本管自給。舊領縣七，戶八千八百九十。天寶後，領縣五，戶四千九百七十，口一萬七千八十七。至京師五千九百一十里，至東都五千四百八十五里。東至藤州二百五十九里，南至竇州二百里，西至禺州十五里，北至龔州二百里，西至隋建縣一百九十里，西北至黨州一百五十里，東北接義州界。</p>
<p class="em2" id="p534"><a class="gg-link" href="#p534" onclick="return changeColor(this);"></a>北流　州所治。漢合浦縣地，隋置北流縣。縣南三十里，有兩石相對，其間闊三十步，俗號鬼門關。漢伏波將軍馬援討林邑蠻，路由於此，立碑石龜尚在。昔時趨交趾，皆由此關。其南尤多瘴癘，去者罕得生還，諺曰：「鬼門關，十人九不還。」其土少鐵，以侰石燒為器，以烹魚鮭，北人名「五侯燋石」。一經火，久之不冷，即今之滑石也，亦名冷石。</p>
<p class="em2" id="p535"><a class="gg-link" href="#p535" onclick="return changeColor(this);"></a>普寧　隋置。</p>
<p class="em2" id="p536"><a class="gg-link" href="#p536" onclick="return changeColor(this);"></a>陵城　武德四年，析北流置。</p>
<p class="em2" id="p537"><a class="gg-link" href="#p537" onclick="return changeColor(this);"></a>渭龍　武德四年，析普寧置。</p>
<p class="em2" id="p538"><a class="gg-link" href="#p538" onclick="return changeColor(this);"></a>欣道　新置。</p>
<p id="p539"><a class="gg-link" href="#p539" onclick="return changeColor(this);"></a>辯州下　隋高涼郡之石龍縣。武德五年，置羅州，移治石城。於舊所置南石州，領石龍、陵羅、龍化、羅辯、慈廉、羅肥六縣。貞觀九年，改南石州為辯州，省慈廉、羅肥二縣。天寶元年，改陵水郡。乾元元年，復為辯州也。舊領縣四，戶一萬三百五十。天寶後，領縣三，戶四千八百五十八，口一萬六千二百九。至京師五千七百一十八里，至東都五千三百七十里。東至廣州一千一百四十四里，南至羅州吳川縣界五十里，南至白州博白縣二百三十里，北至禺州三百八十二里，南至潘州四十里，西南至羅州一百五十里，西北至白州三百里。</p>
<p class="em2" id="p540"><a class="gg-link" href="#p540" onclick="return changeColor(this);"></a>石龍　州所治。漢高涼縣地，屬合浦郡。秦象郡地。武德五年，屬羅州，六年改屬辯州。</p>
<p class="em2" id="p541"><a class="gg-link" href="#p541" onclick="return changeColor(this);"></a>陵羅　武德五年，置羅州。六年，改為南石州也。</p>
<p class="em2" id="p542"><a class="gg-link" href="#p542" onclick="return changeColor(this);"></a>龍化　武德五年，分置也。</p>
<p id="p543"><a class="gg-link" href="#p543" onclick="return changeColor(this);"></a>白州下　隋合浦郡之合浦縣也。武德四年，置南州，領博白、朗平、周羅、龍豪、淳良、建寧六縣。六年，改為白州。貞觀十二年，省朗平、淳良二縣。天寶元年，改為南昌郡。乾元元年，復為白州。舊領縣四，戶八千二百六。天寶領縣五，戶二千五百七十四，口九千四百九十八。至京師六千一百七十五里，至東都五千九百一十九里。東至辯州二百里，南至羅州二百二十里，西至州界朗平山八十里，北至牢州一百里，西南至廣州二百里，東北至禺州二百里。</p>
<p class="em2" id="p544"><a class="gg-link" href="#p544" onclick="return changeColor(this);"></a>博白　州所治。漢合浦縣地，屬合浦郡。武德五年，析合浦縣置博白縣也。</p>
<p class="em2" id="p545"><a class="gg-link" href="#p545" onclick="return changeColor(this);"></a>建寧　武德四年，析合浦縣置。貞觀十二年，省淳良併入。</p>
<p class="em2" id="p546"><a class="gg-link" href="#p546" onclick="return changeColor(this);"></a>周羅　武德四年，析合浦置。</p>
<p class="em2" id="p547"><a class="gg-link" href="#p547" onclick="return changeColor(this);"></a>龍豪　武德四年，析合浦置。</p>
<p class="em2" id="p548"><a class="gg-link" href="#p548" onclick="return changeColor(this);"></a>南昌　隋縣。舊屬潘州，又來屬也。</p>
<p id="p549"><a class="gg-link" href="#p549" onclick="return changeColor(this);"></a>牢州下　本巴、蜀徼外蠻夷地，漢牂柯郡地。武德二年，置義州。五年，改為智州。貞觀十二年，改為牢州，以牢石為名。天寶元年，改為定川郡。乾元元年，復為牢州也。舊領縣三，戶一千六百四十一，口一萬一千七百五十六。去京師與容州道里同。東至容州一百二十五里，南至白州一百里，西至鬱林州一百一十里，北至黨州一百里。</p>
<p class="em2" id="p550"><a class="gg-link" href="#p550" onclick="return changeColor(this);"></a>南流　武德四年，析容州北流縣置，屬容州。貞觀十一年，改智州為牢州，以牢石為名。牢石高四十丈，周二十里，在州界也。</p>
<p class="em2" id="p551"><a class="gg-link" href="#p551" onclick="return changeColor(this);"></a>定川</p>
<p class="em2" id="p552"><a class="gg-link" href="#p552" onclick="return changeColor(this);"></a>宕川　貞觀十一年，分南流置也。</p>
<p id="p553"><a class="gg-link" href="#p553" onclick="return changeColor(this);"></a>欽州下　隋寧越郡。武德四年，平蕭銑，改為欽州總管府，管一州，領欽江、安京、南賓、遵化、內亭五縣。五年，置如和縣。其年，置玉州、<span class="jiaozhusup">各本原作「五川」，據寰宇記卷一六七改。</span>南亭州，並隸欽府，以內亭、遵化二縣屬亭州。貞觀元年，罷都督府。二年，廢亭州，復以內亭、遵化並來屬。十年，省海平縣。天寶元年，改為寧越郡。乾元元年，復為欽州也。舊領縣七，戶一萬四千七十二，口一萬八千一百二十七。天寶領縣五，戶二千七百，口一萬一百四十六。至京師五千二百五十一里。東至嚴州四百里，南至大海二百五十里，西至瀼州六百三十里，至橫州三百五十里，東南至廣州七百里，西南至陸州六百里，西至容州三百五十里，東北至貴州四百里。</p>
<p class="em2" id="p554"><a class="gg-link" href="#p554" onclick="return changeColor(this);"></a>欽江　州所治。漢合浦縣地，宋分置宋壽郡及宋壽縣。梁置安州，隋改為欽州，仍改宋壽縣為欽江。煬帝改為寧越郡。皆治欽江也。</p>
<p class="em2" id="p555"><a class="gg-link" href="#p555" onclick="return changeColor(this);"></a>保京　隋安京縣。至德二年，改為保京。縣北十里安京山，下有如和山，<span class="jiaozhusup">元和志卷三八、寰宇記卷一六七作「羅浮山」。</span>似循州羅浮山形勢。</p>
<p class="em2" id="p556"><a class="gg-link" href="#p556" onclick="return changeColor(this);"></a>遵化　隋舊置。</p>
<p class="em2" id="p557"><a class="gg-link" href="#p557" onclick="return changeColor(this);"></a>內亭　隋縣。武德五年，於縣置南亭州。貞觀元年，州廢，復屬欽州也。</p>
<p class="em2" id="p558"><a class="gg-link" href="#p558" onclick="return changeColor(this);"></a>靈山<span class="jiaozhusup">各本原作「靈川」，據通典卷一八四、元和志卷三八、寰宇記卷一六七改。</span>　已上縣，並漢合浦縣也。</p>
<p id="p559"><a class="gg-link" href="#p559" onclick="return changeColor(this);"></a>禺州　隋合浦郡之定川縣。武德四年，置南宕州，領南昌、定川、陸川、思城、溫水、宕川六縣，治南昌縣。貞觀六年，移治定川。八年，改為潘州，仍廢思城。<span class="jiaozhusup">以上五十三字與上文潘州沿革同，當有訛誤。</span>總章元年，改為東峨州，移治峨石縣。二年，改為禺州。<span class="jiaozhusup">各本原作「昌州」，據本卷上下文及寰宇記卷一六七改。</span>天寶元年，改為溫水郡。乾元元年，復為禺州。舊領縣五，戶一萬七百四十八。<span class="jiaozhusup">以上十二字與上文潘州沿革同，疑有訛誤。</span>天寶領縣四，戶三千一百八十。至京師五千三百五里，至東都五千里。至義州一九十里，南至辯州三百里，西至白州二百里，北至容州一百一十里。</p>
<p class="em2" id="p560"><a class="gg-link" href="#p560" onclick="return changeColor(this);"></a>峨石　秦象郡地。晉南昌郡之邊邑，為禺州所治也。</p>
<p class="em2" id="p561"><a class="gg-link" href="#p561" onclick="return changeColor(this);"></a>溫水　武德四年，析南昌置。</p>
<p class="em2" id="p562"><a class="gg-link" href="#p562" onclick="return changeColor(this);"></a>陸川　隋廢縣。武德四年置。</p>
<p class="em2" id="p563"><a class="gg-link" href="#p563" onclick="return changeColor(this);"></a>扶桑　武德四年置。</p>
<p id="p564"><a class="gg-link" href="#p564" onclick="return changeColor(this);"></a>湯州下　秦象郡地。唐置湯州，失起置年月。天寶元年，改為溫泉郡。乾元元年，復為湯州也。領縣三，無戶口及無兩京道里、四至州府。湯泉　州所治也。　淥水　羅韶　與州同置。</p>
<p id="p565"><a class="gg-link" href="#p565" onclick="return changeColor(this);"></a>瀼州下　貞觀十二年，清平公李弘節遣欽州首領寧師京，尋劉方故道，行達交趾，開拓夷獠，置瀼州。天寶元年，改為臨潭郡。乾元元年，復為瀼州。領縣四，戶一千六百六十六，無兩京地里。東至欽州六百三十里，北至容州二百八十二里。在安南府之東北、鬱林之西南。</p>
<p class="em2" id="p566"><a class="gg-link" href="#p566" onclick="return changeColor(this);"></a>臨江　州所治也。　波零　鵠山　弘遠　與州同置。</p>
<p id="p567"><a class="gg-link" href="#p567" onclick="return changeColor(this);"></a>巖州下　土地與合浦郡同。唐置巖州，失起置年月。天寶元年，改為安樂郡。至德二年，改為常樂郡。乾元元年，復為巖州。領縣四，戶一千一百一十，無兩京道里、四至州府也。</p>
<p class="em2" id="p568"><a class="gg-link" href="#p568" onclick="return changeColor(this);"></a>常樂　本安樂縣。至德二年改，州所治。</p>
<p class="em2" id="p569"><a class="gg-link" href="#p569" onclick="return changeColor(this);"></a>思封　高城　石巖　與州同置。</p>
<p id="p570"><a class="gg-link" href="#p570" onclick="return changeColor(this);"></a>古州　土地與瀼州同年置。天寶元年，改為樂古郡。乾元元年，復為古州。</p>
<p class="em2" id="p571"><a class="gg-link" href="#p571" onclick="return changeColor(this);"></a>安南府在邕管之西</p>
<p id="p572"><a class="gg-link" href="#p572" onclick="return changeColor(this);"></a>安南都督府　隋交趾郡。武德五年，改為交州總管府，管交、峰、愛、仙、鳶、宋、慈、險、道、龍十州。其交州領交趾、懷德、南定、宋平四縣。六年，澄、慈、道、宋並加「南」字。七年，又置玉州，隸交府。貞觀元年，<span class="jiaozhusup">「元」字各本原作「九」，據下文宋平沿革及寰宇記卷一七０、新志改。</span>省南宋州以宋平縣，省隆州以陸平縣，省鳶州以朱鳶縣，<span class="jiaozhusup">各本原作「及朱鳶縣」，據寰宇記卷一七０改。</span>省龍州以龍編縣，並隸交府。仍省懷德縣及南慈州。二年，廢玉州入欽州。六年，改南道州為仙州。十一年，廢仙州，以平道縣來屬。今督交、峰、愛、驩四州。調露元年八月，改交州都督府為安南都護府。大足元年四月，置武安州、南登州，並隸安南府。至德二年九月，改為鎮南都護府，後為安南府。刺史充都護，管兵四千二百。舊領縣八，戶一萬七千五百二十三，口八萬八千七百八十八。天寶領縣七，戶二萬四千二百三十，口九萬九千六百五十二。至京師七千二百五十三里，至東都七千二百二十五里。西至愛州界小黃江口，水路四百一十六里，西南至長州界文陽縣靖江鎮一百五十里，西北至峰州嘉寧縣論江口水路一百五十里，東至朱鳶縣界小黃江口水路五百里，北至朱鳶州阿勞江口水路五百四十九里，北至武平縣界武定江二百五十二里，東北至交趾縣界福生去十里也。</p>
<p class="em2" id="p573"><a class="gg-link" href="#p573" onclick="return changeColor(this);"></a>宋平　漢西捲<span class="jiazhu">音拳</span>縣地，屬日南郡。自漢至晉猶為西捲縣。宋置宋平郡及宋平縣。隋平陳，置交州。煬帝改為交趾，刺史治龍編，交州都護制諸蠻。其海南諸國，大抵在交州南及西南，居大海中洲上，相去或三五百里，三五千里，遠者二三萬里。乘舶舉帆，道里不可詳知。自漢武已來朝貢，必由交趾之道。武德四年，於宋平置宋州，領宋平、弘教、<span class="jiaozhusup">「郡」字各本原作「縣」，據通典卷一八四、寰宇記卷一七０改。</span>南定三縣。五年，又分宋平置交趾、懷德二縣。自貞觀元年，廢南宋州，以弘教、懷德、交趾三縣省入宋平縣，移交趾縣名於漢故交趾城置。以宋平、南定二縣屬交州。</p>
<p class="em2" id="p574"><a class="gg-link" href="#p574" onclick="return changeColor(this);"></a>交趾　漢交趾郡之羸𨻻<span class="jiazhu">二字並音來口反</span>地。隋為交趾縣，取漢郡名。武德四年，置慈廉、烏延、武立三縣。六年，改為南慈州。貞觀初，州廢，並廢三縣，併入交趾。</p>
<p class="em2" id="p575"><a class="gg-link" href="#p575" onclick="return changeColor(this);"></a>朱鳶　漢縣名，交趾郡。今縣，吳軍平縣地。舊置武平郡。<span class="jiaozhusup">各本原作「弘義」，據本卷下文及寰宇記卷一七０、新志改。</span></p>
<p class="em2" id="p576"><a class="gg-link" href="#p576" onclick="return changeColor(this);"></a>龍編　漢交趾郡守治羸𨻻。後漢周敞為交趾太守，乃移治龍編。言立城之始，有蛟龍盤編津之間，因為城名。武德四年，於縣置龍州，<span class="jiaozhusup">各本原作「龍川」，據寰宇記卷一七０改。下同。</span>領龍編、武寧、平樂三縣。<span class="jiaozhusup">「領龍編」三字各本原無，據寰宇記卷一七０補。</span>貞觀初，廢龍州，以武寧、平樂入龍編，割屬仙州。十年，廢仙州，以龍編屬交州也。</p>
<p class="em2" id="p577"><a class="gg-link" href="#p577" onclick="return changeColor(this);"></a>平道　漢封溪縣地，南齊置昌國縣。南越志：交趾之地，最為膏腴。舊有君長曰雄王，其佐曰雄侯。後蜀王將兵三萬討雄王，滅之。蜀以其子為安陽王，治交趾。其國地，在今平道縣東。其城九重，周九里，士庶蕃阜。尉佗在番禺，遣兵攻之。王有神弩，一發殺越軍萬人，趙佗乃與之和，仍以其子始為質。安陽王以媚珠妻之，子始得弩毀之。越兵至，乃殺安陽王，兼其地。武德四年，於縣置道州，領平道、昌國、武平三縣。六年，改為南道州，又改為仙州。貞觀十年，廢仙州，以昌國入平道，屬交州。</p>
<p class="em2" id="p578"><a class="gg-link" href="#p578" onclick="return changeColor(this);"></a>武平　吳置武平郡。隋為縣。本漢封溪縣。後漢初，麊泠縣女子徵側叛，攻陷交趾，馬援率師討之，三年方平。光武乃增置望海、封溪二縣，即此也。隋曰隆平。武德四年，改為武平。</p>
<p class="em2" id="p579"><a class="gg-link" href="#p579" onclick="return changeColor(this);"></a>太平</p>
<p id="p580"><a class="gg-link" href="#p580" onclick="return changeColor(this);"></a>武峨州下　土地與交州同。置武峨州，失起置年月。天寶元年，改為武峨郡。乾元元年，復為武峨州。領縣五，戶一千八百五十，無口。無兩京道里及四至州府也。</p>
<p class="em2" id="p581"><a class="gg-link" href="#p581" onclick="return changeColor(this);"></a>武峨　州所治也。　武緣　武勞　梁山　皆與州同置也。　如馬</p>
<p id="p582"><a class="gg-link" href="#p582" onclick="return changeColor(this);"></a>粵州下　土地與交州同。唐置粵州，失起置年月。天寶元年，改為龍水郡。乾元元年，復為粵州。領縣四，無戶口數，亦無兩京道里及四至州府也。</p>
<p class="em2" id="p583"><a class="gg-link" href="#p583" onclick="return changeColor(this);"></a>龍水　州所治也。</p>
<p class="em2" id="p584"><a class="gg-link" href="#p584" onclick="return changeColor(this);"></a>崖山　東璽　天河　皆與州同置。</p>
<p id="p585"><a class="gg-link" href="#p585" onclick="return changeColor(this);"></a>芝州下　土地與交州同。唐置芝州，失起置年月。天寶元年，改為忻城郡。乾元元年，復為芝州。領縣一。</p>
<p class="em2" id="p586"><a class="gg-link" href="#p586" onclick="return changeColor(this);"></a>忻城　州所治。無戶口及兩京道里、四至州府。最遠惡處。</p>
<p id="p587"><a class="gg-link" href="#p587" onclick="return changeColor(this);"></a>愛州　隋九真郡。武德五年，置愛州，領九真、松源、楊山、安順四縣。<span class="jiaozhusup">各本原作「安頂」，據本卷下文及隋志、元和志卷三八、通典卷一八四改。</span>又於州界分置積、順、安、<span class="jiaozhusup">各本原無，據本卷下文及寰宇記卷一七一補。</span>永、胥、前真、山七州。改永州為都州。九年，改積州為南陵州。貞觀初，廢都州入前真州。其年，廢前真、<span class="jiaozhusup">「前」字各本原無，據本卷上文及寰宇記卷一七一補。</span>胥二州入南陵州。又廢安州以隆安縣，廢山州以建初縣，並屬州。又廢楊山、安順二縣入九真縣。改南陵州復為真州。八年，廢建初入隆安。九年，廢松源入九真。十年，<span class="jiaozhusup">各本原作「九年」，按上文已言九年，此不當又重，據寰宇記卷一七一、新志改。</span>廢真州，以胥浦、軍安、日南、移風四縣屬愛州。天寶元年，改為九真郡。乾元元年，復為愛州。九真南與日南接界，西接牂柯界，北與巴蜀接，東北與鬱林州接，<span class="jiaozhusup">各本「巴蜀」下「接」字原無，「與鬱林州」下「接」字原在「與」字上，據寰宇記卷一七一補改。</span>山險溪洞所居。舊領縣七，戶九千八十，口三萬六千五百一十九。天寶領縣六，戶一萬四千七百。至京師八千八百里，至東都八千一百里。在交州西，不詳道里遠近。其南即驩州界。</p>
<p class="em2" id="p588"><a class="gg-link" href="#p588" onclick="return changeColor(this);"></a>九真　漢武帝開置九真郡，治於胥浦縣。領居風、都龐、餘發、咸驩、無切、無編等七縣。今九真縣，即漢居風縣地。<span class="jiaozhusup">「居風縣」三字各本原無，據元和志卷三八、寰宇記卷一七一補。</span>吳改為移風。隋改為九真，州所治。自漢至南齊為九真郡。梁置愛州，隋為九真郡。</p>
<p class="em2" id="p589"><a class="gg-link" href="#p589" onclick="return changeColor(this);"></a>安順　隋舊。武德三年，置順州，又分置東河、建昌、邊河，並屬順州。州廢，及三縣皆併入安順，屬愛州也。</p>
<p class="em2" id="p590"><a class="gg-link" href="#p590" onclick="return changeColor(this);"></a>崇平　隋隆安縣。<span class="jiaozhusup">「隆安」各本原作「陸安」，據本卷下文及隋志、寰宇記卷一七一改。</span>武德五年，於縣置安州及山州，又分隆安立教山、建道、都握三縣，<span class="jiaozhusup">各本原作「都掘」，據寰宇記卷一七一、新志改。</span>並屬安州，領四縣。又置岡山、真潤、古安、西安、建初五縣，<span class="jiaozhusup">各本原作「建功」，據本卷上文及新志改。</span>屬山州。貞觀元年，廢安州及三縣，又廢山州及五縣，以隆安隸愛州。先天元年，改為崇安。至德二年，改為崇平。</p>
<p class="em2" id="p591"><a class="gg-link" href="#p591" onclick="return changeColor(this);"></a>軍寧　隋軍安縣。武德五年，於縣界置永州。七年，改為都州。貞觀元年，改為前真州。十年，改屬愛州。至德二年，改為軍寧。</p>
<p class="em2" id="p592"><a class="gg-link" href="#p592" onclick="return changeColor(this);"></a>日南　漢居風地。縣界有居風山，上有風門，常有風。其山出金牛，往往夜見，照耀十里。時鬥，則海水沸溢，有霹靂，人家牛皆怖，號曰「神牛」。隋為日南縣。</p>
<p class="em2" id="p593"><a class="gg-link" href="#p593" onclick="return changeColor(this);"></a>無編　漢舊縣，屬九真郡。又有漢西于縣，故城在今縣東所置也。</p>
<p id="p594"><a class="gg-link" href="#p594" onclick="return changeColor(this);"></a>福祿州下　土俗同九真郡之地，後為生獠所據。龍朔三年，智州刺史謝法成招慰生獠昆明、北樓等七千餘落。<span class="jiaozhusup">「樓」下各本原有「及生獠」三字，據寰宇記卷一七一、新志刪。</span>總章二年，置福祿州以處之。天寶元年，改為福祿郡。至德二年，改為唐林郡。乾元元年，復為福祿州。領縣二，無戶口及兩京道里、四至州郡。</p>
<p class="em2" id="p595"><a class="gg-link" href="#p595" onclick="return changeColor(this);"></a>柔遠　州所治。與州同置。本名安遠，至德二年，改為柔遠也。</p>
<p class="em2" id="p596"><a class="gg-link" href="#p596" onclick="return changeColor(this);"></a>唐林</p>
<p id="p597"><a class="gg-link" href="#p597" onclick="return changeColor(this);"></a>長州　土俗與九真同。唐置長州，失起置年月。天寶元年，改為文陽郡。乾元元年，復為長州。領縣四，戶六百四十八，無口及兩京道里、四至州府也。</p>
<p class="em2" id="p598"><a class="gg-link" href="#p598" onclick="return changeColor(this);"></a>文陽　銅蔡　長山　其常　皆與州同置。</p>
<p id="p599"><a class="gg-link" href="#p599" onclick="return changeColor(this);"></a>驩州　隋日南郡。武德五年，置南德州總管府，領德、明、智、驩、林、源、景、海八州。南德州領六縣。八年，改為德州。貞觀初，改為驩州，以舊驩州為演州。二年，置驩州都督府，領驩、演、明、智、林、源、景、海八州。十二年，廢明、源、海三州。天寶元年，改為日南郡。乾元元年，復為驩州也。舊領縣六，戶六千五百七十九，口一萬六千六百八十九。天寶領縣四，戶九千六百一十九，口五萬八百一十八。至京師陸路一萬二千四百五十二里，水路一萬七千里，至東都一萬一千五百九十五里，水路一萬六千二百二十里。東至大海一百五十里，南至林州一百五十里，西至環王國界八百里，北至愛州界六百三里，南至盡當郡界四百里，西北到靈跋江四百七十里，東北至辯州五百二里。</p>
<p class="em2" id="p600"><a class="gg-link" href="#p600" onclick="return changeColor(this);"></a>九德　州所治。古越裳氏國，秦開百越，此為象郡。漢武元鼎六年，開交趾已南，置日南郡，治於朱吾，領比景、盧容、西捲、象林五縣。吳分日南置九德郡，晉、宋、齊因之。隋改為驩州，<span class="jiaozhusup">「驩」字各本原無，據隋志、寰宇記卷一七一補。</span>廢九德郡為縣，今治也。後漢遣馬援討林邑蠻，援自交趾循海隅，開側道以避海，<span class="jiaozhusup">寰宇記卷一七一「海」下有「難」字。</span>從蕩昌縣南至九真郡，自九真至其國，開陸路，<span class="jiaozhusup">寰宇記卷一七一作「自九真已南，隨山刊木，開陸路」。</span>至日南郡，又行四百餘里，至林邑國。又南行二千餘里，有西屠夷國，鑄二銅柱於象林南界，與西屠夷分境，以紀漢德之盛。其時，以不能還者數十人，留於其銅柱之下。至隋乃有三百餘家，南蠻呼為「馬留人」。其水路，自安南府南海行三千餘里至林邑，計交趾至銅柱五千里。</p>
<p class="em2" id="p601"><a class="gg-link" href="#p601" onclick="return changeColor(this);"></a>浦陽　晉置。</p>
<p class="em2" id="p602"><a class="gg-link" href="#p602" onclick="return changeColor(this);"></a>懷驩　隋為咸驩縣，屬九真郡。武德五年，於縣置驩州，領安人、扶演、相景、西源四縣，治安人。貞觀九年，改為演州。十三年，省相景縣入扶演。十六年，<span class="jiaozhusup">各本原作「二十六年」，按貞觀無二十六年，據新志改。</span>廢演州。其所管四縣，廢入咸驩。後改為懷驩。<span class="jiaozhusup">「後」下各本原有「隋」字，據寰宇記卷一七一刪。</span></p>
<p class="em2" id="p603"><a class="gg-link" href="#p603" onclick="return changeColor(this);"></a>越裳　吳置。武德五年，於縣置明州，析置萬安、明弘、明定三縣隸之。又分日南郡文谷、金寧二縣置智州，領文谷、新鎮、闍員、金寧四縣。貞觀十三年，廢明州，越裳屬智州。後又廢智州，以越裳屬驩州。</p>
<p id="p604"><a class="gg-link" href="#p604" onclick="return changeColor(this);"></a>林州　隋林邑郡。貞觀九年，綏懷林邑置林州，寄治於驩州南界，今廢無名，領縣三，無戶口。去京師一萬二千里。</p>
<p class="em2" id="p605"><a class="gg-link" href="#p605" onclick="return changeColor(this);"></a>林邑　州所治。漢武帝開百越，於交趾郡南三千里置日南郡，領縣四，治於朱吾。其林邑，即日南郡之象林縣。縣在南，故曰日南，郡南界四百里。後漢時，中原喪亂，象林縣人區連殺縣令，自稱林邑王。後有范熊者，代區連，相傳累世，遂為林邑國。其地皆開北戶以向日。晉武時，范氏入貢。東晉末，范攻陷日南郡，告交州刺史朱蕃，求以日南郡北界橫山為界。其後，又陷九真郡。自是，屢寇交趾南界。至貞觀中，其主修職貢，乃於驩州南僑置林邑郡以羈縻之，非正林邑國。</p>
<p class="em2" id="p606"><a class="gg-link" href="#p606" onclick="return changeColor(this);"></a>金龍　隋文帝時，遣大將劉方率兵萬人，自交趾南伐林邑國，敗之。其王梵志遁走，方收其廟主一十八人，皆鑄金為之。方盡虜其人，空其地，乃班師。因方得其龍，乃為縣名。</p>
<p class="em2" id="p607"><a class="gg-link" href="#p607" onclick="return changeColor(this);"></a>海界　三縣並貞觀九年置。</p>
<p id="p608"><a class="gg-link" href="#p608" onclick="return changeColor(this);"></a>景州　隋比景郡。貞觀二年，置南景州，寄治驩州南界。八年，改為景州。後亦廢，無其名。領縣三，無戶口。至京師一萬一千五百里。</p>
<p class="em2" id="p609"><a class="gg-link" href="#p609" onclick="return changeColor(this);"></a>北景　漢縣名，屬日南郡，在安南府南三千里。北景在南。晉將灌邃攻林邑王范佛，破其國，遂於其國五月五日立表，北景在表南，九寸一分，故自北景已南，皆北戶以向日也。「北」字或單為「匕」。</p>
<p class="em2" id="p610"><a class="gg-link" href="#p610" onclick="return changeColor(this);"></a>由文　貞觀二年置也。</p>
<p class="em2" id="p611"><a class="gg-link" href="#p611" onclick="return changeColor(this);"></a>朱吾　漢日南郡所治之縣也。前志曰：「朱吾人不粒食，依魚資魚為生。」。記云：「朱吾，在日南郡，此僑立名也。」<span class="jiaozhusup">「此」字各本原作「北」，據寰宇記卷一七一改。</span></p>
<p id="p612"><a class="gg-link" href="#p612" onclick="return changeColor(this);"></a>峰州下　隋交趾郡之嘉寧縣。武德四年，置峰州，領嘉寧、新昌、安仁、竹輅、石堤、封溪六縣。貞觀元年，廢石堤、封溪入嘉寧，竹輅入新昌。天寶元年，改為承化郡。乾元元年，復為峰州也。舊領縣三，戶五千四百四十四，口六千四百三十五。天寶領縣五，戶一千九百二十。州在安南府西北，至京師七千七百一十里。</p>
<p class="em2" id="p613"><a class="gg-link" href="#p613" onclick="return changeColor(this);"></a>嘉寧　州所治。漢麊泠縣地，屬交趾郡。古文朗夷之地。秦屬象郡。吳分交趾置新興郡。晉改為新昌，宋、齊因之。改為興州。隋初，改為峰州。<span class="jiaozhusup">各本原作「華州」，據本卷下文及元和志卷三八、寰宇記卷一七０改。</span>煬帝廢，併入交趾，武德復置峰州也。</p>
<p class="em2" id="p614"><a class="gg-link" href="#p614" onclick="return changeColor(this);"></a>承化　新昌　嵩山　珠綠　嵩山、珠綠，新置。</p>
<p id="p615"><a class="gg-link" href="#p615" onclick="return changeColor(this);"></a>陸州　隋寧越郡之玉山縣。武德五年，置玉山州，<span class="jiaozhusup">「州」字各本原無，據寰宇記卷一七一補。下文「廢玉山州」原脫「山」字，亦據寰宇記補。</span>領安海、海平二縣。貞觀二年，廢玉山州。上元二年，復置，改為陸州，以州界山為名。天寶元年，改為玉山郡。乾元元年，復為陸州。領縣三，戶四百九十四，口二千六百七十四。至京師七千二十六里，至東都七千里。東至廉州界三百里，南至大海，北至思州七百六十二里，東南際大海，西南至當州寧海二百四十里也。</p>
<p class="em2" id="p616"><a class="gg-link" href="#p616" onclick="return changeColor(this);"></a>烏雷　州所治也。</p>
<p class="em2" id="p617"><a class="gg-link" href="#p617" onclick="return changeColor(this);"></a>華清　舊玉山縣，天寶年改。</p>
<p class="em2" id="p618"><a class="gg-link" href="#p618" onclick="return changeColor(this);"></a>寧海　舊安海縣。至德二年，改為寧海縣也。</p>
<p id="p619"><a class="gg-link" href="#p619" onclick="return changeColor(this);"></a>廉州下　隋合浦郡。武德五年，置越州，領合浦、<span class="jiaozhusup">「浦」下各本原有「其年置」三字，據寰宇記卷一六九刪。</span>安昌、高城、大廉、大都五縣。貞觀六年，置珠池。其年，改大都屬白州。八年，改越州為廉州。<span class="jiaozhusup">各本原作「姜州」，據寰宇記卷一六九、新志改。</span>十年，<span class="jiaozhusup">「十」下各本原有「二」字，據下文封山沿革及寰宇記卷一六九、新志刪。</span>廢姜州，以封山、東羅、蔡龍三縣來屬。十二年，廢安昌、珠池二縣入合浦，廢高城入蔡龍。天寶元年，改為合浦郡。乾元元年，復為廉州。舊領縣五，戶一千五百二十二。天寶，戶三千三十二，口一萬三千二十九。至京師六千五百四十七里，至東都五千八百三十六里。東至白州二百里，南至羅州三百五十里，西北至安南府一千里，北至欽州七百里。<span class="jiaozhusup">各本原作「領州」，據寰宇記卷一六七改。通典卷一八四云寧越郡至合浦郡七百里，按寧越郡即欽州，合浦郡即廉州。</span></p>
<p class="em2" id="p620"><a class="gg-link" href="#p620" onclick="return changeColor(this);"></a>合浦　漢縣，屬合浦郡。秦之象郡地。吳改為珠官。宋分置臨漳郡及越州，領郡三，治於此。時西江都護陳伯紹為刺史，始立州鎮，鑿山為城，以威俚、獠。隋改為祿州。及為合州，又改為合浦。唐置廉州。大海，在西南一百六十里，有珠母海，郡人採珠之所，云合浦也。州界有瘴江，名合浦江也。</p>
<p class="em2" id="p621"><a class="gg-link" href="#p621" onclick="return changeColor(this);"></a>封山　隋縣。武德五年，置姜州，領封山、東羅、蔡龍三縣。貞觀十年，廢州，以三縣入廉州。</p>
<p class="em2" id="p622"><a class="gg-link" href="#p622" onclick="return changeColor(this);"></a>蔡龍　武德五年，分置也。</p>
<p class="em2" id="p623"><a class="gg-link" href="#p623" onclick="return changeColor(this);"></a>大廉　武德五年置。四縣皆漢合浦縣地。<span class="jiaozhusup">「漢」字各本原無，據寰宇記卷一六九補。</span></p>
<p id="p624"><a class="gg-link" href="#p624" onclick="return changeColor(this);"></a>雷州下　隋合浦郡之海康縣。武德四年，平蕭銑，<span class="jiaozhusup">「四年」各本原作「五年」，據上文欽州沿革及寰宇記卷一六九改。</span>置南合州，領海康、隋康、鐵杷、椹川四縣。貞觀元年，改為東合州。二年，改隋康為徐聞縣。八年，改東合州為雷州。天寶元年，改為海康郡。乾元元年，復為雷州也。舊領縣四，戶二千四百五十八。天寶領縣三，戶四千三百二十，口二萬五百七十二。至京師六千五百一十二里，至東都五千九百三十一里。東至大海二十里，西至大海一百里，東南至大海十五里，西南至大海一百里，隔海至崖州四百三十里，東北及西北與羅州接界。</p>
<p class="em2" id="p625"><a class="gg-link" href="#p625" onclick="return changeColor(this);"></a>海康　漢徐聞縣地，屬合浦郡。秦象郡地。梁分置南合州，隋去「南」字，煬帝廢合州，置海康縣。</p>
<p class="em2" id="p626"><a class="gg-link" href="#p626" onclick="return changeColor(this);"></a>遂溪　舊齊鐵杷、椹川二縣，後廢，改為遂溪也。</p>
<p class="em2" id="p627"><a class="gg-link" href="#p627" onclick="return changeColor(this);"></a>徐聞　漢縣名。隋置隋康縣。貞觀二年，改為徐聞。漢志曰合浦郡徐聞南入海，達珠崖郡，即此縣。</p>
<p id="p628"><a class="gg-link" href="#p628" onclick="return changeColor(this);"></a>籠州　貞觀十二年，清平公李弘節遣龔州大同縣人龔固興招慰生蠻，置籠州。天寶元年，改為扶南郡。乾元元年，復為籠州。<span class="jiaozhusup">各本原作「扶州」，據本卷上文及寰宇記卷一七一改。</span>領縣七，戶三千六百六十七。無四至州縣、兩京道里。扶南國，在日南郡之南海西大島中，去日南郡約七千里，在林邑國西三千里。其王，貞觀中遣使朝貢，故立籠州招置之。遙取其名，非正扶南國也。</p>
<p class="em2" id="p629"><a class="gg-link" href="#p629" onclick="return changeColor(this);"></a>武勒　州所治。　武禮　羅龍　扶南　龍賴　武觀　武江　皆與州同置。</p>
<p id="p630"><a class="gg-link" href="#p630" onclick="return changeColor(this);"></a>環州下　貞觀十二年，清平公李弘節開拓生蠻，置環州，以環國為名。天寶元年，改為正平郡。<span class="jiaozhusup">「正」字各本原無，據通典卷一八四、寰宇記卷一七一補。</span>乾元元年，復為環州。領縣八，無戶口及兩京道里、并四至州府。</p>
<p class="em2" id="p631"><a class="gg-link" href="#p631" onclick="return changeColor(this);"></a>正平　州所治。　福零　龍源　饒勉　思恩　武石　歌良　蒙都　與州同置。</p>
<p id="p632"><a class="gg-link" href="#p632" onclick="return changeColor(this);"></a>德化州　永泰二年四月，於安南府西界、牂柯南界置。領縣二。</p>
<p class="em2" id="p633"><a class="gg-link" href="#p633" onclick="return changeColor(this);"></a>德化　歸義　與州同置。</p>
<p id="p634"><a class="gg-link" href="#p634" onclick="return changeColor(this);"></a>郎茫州　永泰二年四月，於安南府西界置，領縣二。</p>
<p class="em2" id="p635"><a class="gg-link" href="#p635" onclick="return changeColor(this);"></a>龍然　福守　與州同置。</p>
<p id="p636"><a class="gg-link" href="#p636" onclick="return changeColor(this);"></a>崖州下　隋珠崖郡。武德四年，平蕭銑，置崖州，領舍城、平昌、澄邁、顏羅、臨機五縣。貞觀元年，置都督府，督崖、儋、振三州。<span class="jiaozhusup">「崖」字各本原無，據寰宇記卷一六九補。</span>其年，改顏羅為顏城，<span class="jiaozhusup">「顏羅」二字各本原無，據寰宇記卷一六九補。</span>平昌為文昌。三年，割儋州屬廣府。五年，又置瓊州。十三年，廢瓊州，以臨機、容瓊、<span class="jiaozhusup">各本原無，據寰宇記卷一六九補。</span>萬安三縣來屬。天寶元年，改為珠崖郡。乾元元年，復為崖州，在廣府東南。舊領縣七，戶六千六百四十六。天寶，戶十一鄉。至京師七千四百六十里，至東都六千三百里，廣府東南二千餘里。雷州徐聞縣南舟行，渡大海，四百三十里達崖州。漢武帝元封元年，遣使自徐聞南入海，得大洲，東西南北方一千里，略以為珠崖、儋耳二郡。民以布如單被，穿中從頭穿之。民種禾稻、紵麻，女子蠶織。無馬與虎，有牛、羊、豕、雞、犬。兵則矛、盾、木弓、竹矢、骨鏃。郡縣吏卒，多侵淩之，故率數歲一反。昭帝省儋耳，併珠崖。元帝用賈捐之之言，乃棄之。唐武德初，復析珠崖郡置崖、儋、瓊、振、萬安五州，<span class="jiaozhusup">各本「崖」字原無，「州」字原作「郡」，據下文舍城沿革改補。</span>於崖州置都督府領之。後廢都督，隸廣州經略使。後又改隸安南都護府也。</p>
<p class="em2" id="p637"><a class="gg-link" href="#p637" onclick="return changeColor(this);"></a>舍城　州所治。隋舊縣。其崖、儋、振、瓊、萬安五州，都在海中洲之上，方千里，四面抵海。北渡海，揚帆一日一夜，至雷州也。</p>
<p class="em2" id="p638"><a class="gg-link" href="#p638" onclick="return changeColor(this);"></a>澄邁　隋縣。</p>
<p class="em2" id="p639"><a class="gg-link" href="#p639" onclick="return changeColor(this);"></a>文昌　武德五年，置平昌縣。貞觀元年，改為文昌。</p>
<p id="p640"><a class="gg-link" href="#p640" onclick="return changeColor(this);"></a>儋州下　隋儋耳郡。武德五年，置儋州，領義倫、昌化、感恩、富羅四縣。貞觀元年，分昌化置普安。天寶元年，改為昌化郡。乾元元年，復為儋州也。舊領縣五，戶三千九百五十六。天寶，戶三千三百九。至京師七千四百四十二里。與崖州同在海中洲上，東至振州四百里。</p>
<p class="em2" id="p641"><a class="gg-link" href="#p641" onclick="return changeColor(this);"></a>義倫　本漢儋耳郡城，即此縣。隋為義倫縣，州所治也。</p>
<p class="em2" id="p642"><a class="gg-link" href="#p642" onclick="return changeColor(this);"></a>昌化　隋縣。</p>
<p class="em2" id="p643"><a class="gg-link" href="#p643" onclick="return changeColor(this);"></a>感恩</p>
<p class="em2" id="p644"><a class="gg-link" href="#p644" onclick="return changeColor(this);"></a>洛場　新置。</p>
<p class="em2" id="p645"><a class="gg-link" href="#p645" onclick="return changeColor(this);"></a>富羅　隋之毗善縣。武德五年，改置。</p>
<p id="p646"><a class="gg-link" href="#p646" onclick="return changeColor(this);"></a>瓊州　本隋珠崖郡之瓊山縣。貞觀五年，置瓊州，領瓊山、萬安二縣。其年，又割崖州臨機來屬。<span class="jiaozhusup">各本原作「崖臨機」，據寰宇記卷一六九補。</span>十三年，廢瓊州，以屬崖州。尋復置瓊州，領瓊山、容瓊、曾口、樂會、顏羅五縣。<span class="jiaozhusup">「瓊山容瓊」各本原無，據寰宇記卷一六九補。</span>天寶元年，改為瓊山郡。乾元元年，復為瓊州。貞元五年十月，嶺南節度使李復奏曰：「瓊州本隸廣府管內，乾封年，山洞草賊反叛，遂茲淪陷，至今一百餘年。臣令判官姜孟京、崖州刺史張少逸，併力討除，今已收復舊城，且令降人權立城相保，以瓊州控壓賊洞，請升為下都督府，加瓊、崖、振、儋、萬安等五州招討遊弈使。<span class="jiaozhusup">「安」字各本原無，據寰宇記卷一六九補。</span>其崖州都督請停。」從之。領縣五，戶六百四十九。兩京與崖州道里相類。西南至振州四百五十里，與崖州同在大海中也。</p>
<p class="em2" id="p647"><a class="gg-link" href="#p647" onclick="return changeColor(this);"></a>瓊山　州所治。貞元七年十一月，省容瓊縣併入。</p>
<p class="em2" id="p648"><a class="gg-link" href="#p648" onclick="return changeColor(this);"></a>臨高　本屬崖州，貞元七年，割屬瓊州。</p>
<p class="em2" id="p649"><a class="gg-link" href="#p649" onclick="return changeColor(this);"></a>曾口　樂會　顏羅　後漸析置。</p>
<p id="p650"><a class="gg-link" href="#p650" onclick="return changeColor(this);"></a>振州　隋臨振郡。武德五年，置振州。天寶元年，改為臨振郡。乾元元年，復為振州也。領縣四，戶八百一十九，口二千八百二十一。至京師八千六百六里，至東都七千七百九十七里。東至萬安州陵水縣一百六十里，南至大海，西北至儋州四百二十里，北至瓊州四百五十里，東南至大海二十七里，西南至大海千里，<span class="jiaozhusup">按振州近海，不當距海千里，通典卷一八四作「西南到海十里」。</span>西北至延德縣九十里，與崖州同在大海洲中。</p>
<p class="em2" id="p651"><a class="gg-link" href="#p651" onclick="return changeColor(this);"></a>寧遠　州所治。隋舊。</p>
<p class="em2" id="p652"><a class="gg-link" href="#p652" onclick="return changeColor(this);"></a>延德　隋縣。</p>
<p class="em2" id="p653"><a class="gg-link" href="#p653" onclick="return changeColor(this);"></a>吉陽　貞觀二年，分延德置。</p>
<p class="em2" id="p654"><a class="gg-link" href="#p654" onclick="return changeColor(this);"></a>臨川　隋縣。</p>
<p class="em2" id="p655"><a class="gg-link" href="#p655" onclick="return changeColor(this);"></a>落屯<span class="jiaozhusup">各本原作「范屯」，據通典卷一八四、寰宇記卷一六九、新志改。</span>　新置。</p>
<p id="p656"><a class="gg-link" href="#p656" onclick="return changeColor(this);"></a>萬安州　與崖、儋同在大海洲中。唐置萬安州，失起置年月。天寶元年，改為萬安郡。至德二年，改為萬全郡。乾元元年，復為萬安州。領縣四，無戶口。西接振州界。兩京道里，與振州相類也。</p>
<p class="em2" id="p657"><a class="gg-link" href="#p657" onclick="return changeColor(this);"></a>萬安　州所治。至德二年，改為萬全，後復置。</p>
<p class="em2" id="p658"><a class="gg-link" href="#p658" onclick="return changeColor(this);"></a>陵水　富雲　博遼　與州同置。</p>
<p id="p659"><a class="gg-link" href="#p659" onclick="return changeColor(this);"></a>赤土國　州南渡海，便風十四日，至雞籠島，即至其國。亦海中之一洲。</p>
<p id="p660"><a class="gg-link" href="#p660" onclick="return changeColor(this);"></a>丹丹國　振州東南海中之一洲，舟行十日至。</p>
</div></body></html>